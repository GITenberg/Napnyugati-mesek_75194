<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>Napnyugati mesék by Ferenc Herczeg | Project
Gutenberg</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i2 {
 text-indent: 3em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.figcenter {
 margin: auto;
 text-align: center;
}

.poem {
 font-size: 0.9em;
 display: table;
 margin: auto;
 text-align: left;
}

.figcenter, .figcenter img {
 max-width: 100%;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<div style='text-align:center'>*** START OF THE PROJECT GUTENBERG EBOOK 75194 ***</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption">HERCZEG FERENC
MUNKÁI</span></p>
<p class="center"><span class="caption-large">NAPNYUGATI
MESÉK</span></p>
<hr class="chap" />
<p class="center"><span class="caption-large">HERCZEG FERENC
MUNKÁI</span></p>
<p class="center"><span class="caption-largest">Napnyugati
mesék</span></p>
<p>&nbsp;</p>
<p>&nbsp;</p>
<div class="figcenter" style="width: 78px;"><img src=
"images/i001.png" alt="Magyart a magyarnak" title=
"Magyart a magyarnak" /></div>
<p>&nbsp;</p>
<p>&nbsp;</p>
<p class="center"><span class="caption">BUDAPEST 1914</span></p>
<p class="center"><span class="caption">SINGER ÉS WOLFNER
KIADÁSA</span></p>
<p class="center"><span class="caption-small">VI., Andrássy-út
16.</span></p>
<hr class="chap" />
<p class="center"><span class="caption-large">HERCZEG
FERENC</span></p>
<h1>Napnyugati mesék</h1>
<p>&nbsp;</p>
<p>&nbsp;</p>
<div class="figcenter" style="width: 78px;"><img src=
"images/i001.png" alt="Magyart a magyarnak" title=
"Magyart a magyarnak" /></div>
<p>&nbsp;</p>
<p>&nbsp;</p>
<p class="center"><span class="caption">BUDAPEST 1914</span></p>
<p class="center"><span class="caption">SINGER ÉS WOLFNER
KIADÁSA</span></p>
<p class="center"><span class="caption-small">VI., Andrássy-út
16.</span></p>
<p class="center"><i>Minden jogot fenntartunk</i></p>
<p class="center"><span class="caption-small">BUDAPESTI HIRLAP
NYOMDÁJA</span></p>
<hr class="chap" />
<p><span class="pagenum"><a name="Page_5" id=
"Page_5">-5-</a></span></p>
<div class="chapter">
<h2>Sziriusz.</h2>
</div>
<p>Aki évekkel ezelőtt megfordult a budai hegyekben, az bizonyára
emlékezik még a Szergiusz-nyaralóra, amelyet néhány évvel ezelőtt –
magam sem tudom miért – alapjából lebontottak.</p>
<p>A Szergiusz nyaralója magányosan feküdt az akkor még puszta és
szomoru Holdhegy meredek lejtőjén s nagyban különbözött a divatos,
soktornyu madárkalitkáktól, amelyek ma a budapesti ember szemében a
nyárilak fogalmát képviselik. Hatalmas arányaival, csonka
góttornyával, boltíves, ónozott ablakaival, rideg, recésormu
falaival inkább ama skót tengerparti kastélyok egyikére
emlékeztetett, amelyekben valaha a Stuartkori nemesség véres
családi tragédiái játszódtak le.</p>
<p>E barátságtalan ház – mondhatnám félelmetes ház – Szergiusz
tanár egy mélabús szeszélyének köszönhette keletkezését, abban az
időben, amikor a hírneves <span class="pagenum"><a name="Page_6"
id="Page_6">-6-</a></span> tudós lángszellemét már megzavarta
keletkező elmebajának első sejtelme.</p>
<p>Szergiusz tanár tragikus sorsa eléggé ismeretes. A hatvanas
években dísze volt tudományos egyetemünknek; az elektrotechnika
terén tett fölfedezéseivel felköltötte annak idején az egész
tudományos világ érdeklődését. A villamos erők hasznosítása körül
kifejtett merész, jóslatszerü eszméi közül időközben már nem egy
érvényesült gyakorlatilag. A végzet úgy akarta, hogy a tanár nem
élvezhette tevékenysége gyümölcseit. Pályája delelőpontján,
túlcsigázott munkássága folytán oly nagymérvü idegességbe esett,
hogy tanári székéről le kellett mondania. Miután hosszú éveken át
szigorú elzárkózottságban élt a Holdhegy magányában, az 1885. év
telén egy fővárosi magángyógyintézetben meghalt. <span class=
"pagenum"><a name="Page_7" id="Page_7">-7-</a></span></p>
<h3>I.</h3>
<p>Még az 1885. év őszén történt, hogy egyik fővárosi napilapban a
következő furcsa hirdetés jelent meg:</p>
<div class="blockquot">
<p><i>Férjet keresek a leányom számára. A leányom hozománya annyi
millió, amennyire jövendőbeli vőm igényt tart. Bővebbet a
kiadóhivatalban.</i></p>
</div>
<p>A hirdetés megjelenését követő napon, késő délután, látogató
érkezett a Szergiusz-nyaralóba. Az idegen tiszt volt s a
honvédhuszárok egyenruháját viselte.</p>
<p>Mikor belépett a nyaraló kertjébe, a ház egy nyitott ablakából
zongorahangok áradtak elő, egy lágyan csengő alt-hang valami olasz
szövegü dalt kezdett énekelni. A tiszt egy percre megállott és
halkan utána dudolta a szöveget.</p>
<p>A kavicsos úton egy öreg szolgával találkozott, aki a száraz
lombot söpörte halomra.</p>
<p>– Itt lakik valami Szergiusz professzor? – kérdezte, egy
ujságlapra tekintve, amelyet a kezében tartott. <span class=
"pagenum"><a name="Page_8" id="Page_8">-8-</a></span></p>
<p>A szolga igent intett a fejével.</p>
<p>– Beszélhetek vele?</p>
<p>Az öreg vállat vont. Aztán a torony alacsony tölgyfaajtaja felé
mutatott seprőjével.</p>
<p>– Miért nem beszélsz rendesen?</p>
<p>A szolga szájára mutatott.</p>
<p>– Néma, – mormogta a tiszt.</p>
<p>Mielőtt a toronyba ment volna, eszébe jutott valami.</p>
<p>– Mondd csak, öreg, – kérdezte bizalmasan, – nagyon meglátszik
rajtam, hogy ittam?</p>
<p>A néma hamiskásan vigyorgott és vállat vont. Ez annyit
jelenthetett az ő nyelvén: Nem nagyon.</p>
<p>A tiszt láthatólag meg volt elégedve e felvilágosítással és
döngő léptekkel haladt fel a toronyba vezető lépcső fokain.</p>
<p>Egy tágas szobába nyitott, amelybe hat szokatlan nagyságu ablak
szórta a fényt. A falak, a bútorok, a padló telve voltak
könyvekkel, tervrajzokkal és különös alakú fizikai műszerekkel, az
egész szobában vad rendetlenség uralkodott. Egy ugyancsak
könyvekkel telt asztal fölé egy néma, kopott emberke könyökölt,
olvasásba merülve. Öreg ember volt, a koponyája oly kopasz és
fényes volt, mint egy elefántcsont-golyó.</p>
<p>– Ön az az ember, aki leányát az ujságban kínálja? – kérdezte a
tiszt, az ujságot az asztalra dobva.</p>
<p>– A negyvenkilencedik! – mormogta az öreg <span class=
"pagenum"><a name="Page_9" id="Page_9">-9-</a></span> halkan,
anélkül, hogy érdemesnek találná könyvéből fölpillantani.</p>
<p>A tiszt rosszkedvűen mérte végig, aztán szó nélkül lesöpört a
székről néhány írást és szembe ült a tanárral. Miután jóideig hiába
várta, hogy tudomást vegyenek róla, lovaglópálcájával az asztalra
csapott.</p>
<p>– Ide figyeljen! – mondta vezényszóhoz szokott éles hangon. –
Akarom tudni, pupos-e a leánya vagy sánta?</p>
<p>A tanár egyet lapozott könyvében s egykedvűen mondta:</p>
<p>– Egyenes növésü.</p>
<p>– Tehát rőthajú, szeplős vagy legalább bandsal, mi?</p>
<p>– Normális alkatu, – válaszolt Szergiusz, homlokát kezébe
támasztva.</p>
<p>– Ugyan? Talán bizony csinos is?</p>
<p>– Azt mondják…</p>
<p>A tiszt fölkelt, miközben fellökte székét és a sapkája után
nyult.</p>
<p>– Akkor hát tartsa meg a leányát magának, nekem nem kell.
Ajánlom magam!</p>
<p>Már erre a tanár hátradőlt székében és figyelmesen szemügyre
vette látogatóját.</p>
<p>– Házassági akadály a szépség? – kérdezte nyugodtan.
<span class="pagenum"><a name="Page_10" id=
"Page_10">-10-</a></span></p>
<p>– Más leánynál nem, az önénél igen. Egy fiatal hölgynek, akinek
milliói vannak és mégis az ujságban keres férjet, kell, hogy legyen
pupja. Vagy testi pup, vagy erkölcsi. Egy fizikai puppal meg tudnék
talán békülni, – de arra, hogy eltakarjak vele valami erkölcsi
nyavalyát, arra nem való a Tibor név…</p>
<p>– A Tibor név?</p>
<p>– Tibor Ákos, – szolgálatára!</p>
<p>Az öreg csodálatos ruganyossággal szökött fel helyéről.</p>
<p>– Ugyanaz a Tibor gróf, aki harmadéve átusztatott a Duna zajló
jegén? Aki végiglovagolt a budai vár falán? És aki tavaly Pólában
kísérletet tett új találmányú torpedóhajóval? – kiáltott a tanár
növekedő hévvel.</p>
<p>A torpedóhajó említésére a tiszt kissé elpirult. Volt rá oka,
mert a pokolgép nem az ellenséges hajót jelképező tutajt, hanem a
föltalálót és a szakértő bizottságot robbantotta a levegőbe. A
jury, amelyet félig megpörkölve és félig megfulladva halásztak ki a
tengerből, utólag azt konstatálta, hogy Tibor százados úr
találmánya még némi javításokra szorul.</p>
<p>A tanár megragadta a tiszt kezét.</p>
<p>– Gróf úr, százados úr, én önnek adom a leányomat. Ilyen embert
kerestem régóta!</p>
<p>Tibor savanyu arcot vágott. A váratlan siker bizalmatlanná
tette. <span class="pagenum"><a name="Page_11" id=
"Page_11">-11-</a></span></p>
<p>– Köszönöm, de már nem kérek belőle. Az a pup elvette a
kedvemet.</p>
<p>– Az én leányom szép, tiszta, okos, jó, mint egy angyal.</p>
<p>– Mióta hirdetnek angyalok az ujságban?</p>
<p>A tanár kiterjesztett karokkal állotta el az ajtót.</p>
<p>– Hallgasson meg, – mondta. – Nem azért keresek férjet a
leányomnak, mintha szabadulni akarnék tőle, hanem mivel szükségem
van valakire, aki közös érdeket szolgál velem és hozzá van láncolva
a családomhoz. Szükségem van egy fiatal, erős, bátor férfira, aki
folytatja az én munkámat, és megvédi a leányom örökségét…</p>
<p>A százados ábrázata mind hosszabbra nyult; kedvetlenül fakadt
ki.</p>
<p>– Én nem vagyok az, akit keres. Azt hittem, hogy majd találok
itt egy vöröshajú zsidóleányt, akinek grófi férjre van szüksége…
Elvettem volna, hogy kifizethessem az adósságaimat és hogy
megbosszantsam vele a családomat, amely gondnokság alá helyezett.
Mit akar tőlem? Hogy szaporítsam a leánya vagyonát? Ahhoz nincs
kedvem, de tehetségem sincs. Nem is értett ilyenhez eddig egy Tibor
sem…</p>
<p>A tanár türelmetlenül vágott szavába.</p>
<p>– Ön mégis el fogja venni leányomat!</p>
<p>A százados olyféle arcot vágott, mint valaki, akivel nem
tanácsos komázni. <span class="pagenum"><a name="Page_12" id=
"Page_12">-12-</a></span></p>
<p>– Hallgasson meg, – mondá Szergiusz, – hallgasson meg és aztán
határozzon!</p>
<p>– Anschau’n kost’s nichts! – mormogta Tibor és szembe ült a
tanárral.</p>
<p>– Mondtam már, hogy szükségem van egy bátor emberre, aki meg
tudja védeni a leányom örökségét. Tudja, mi az öröksége? A világ
fölött való uralom!</p>
<p>A százados halk füttyöt hallatott; a tanár, mintha lelkébe
látna, ingerülten szökött fel a helyéről.</p>
<p>– Akinek ezt eddig mondtam, az mind bolondnak tartott. Itéljen
ön, vajjon az vagyok-e? Nos hát, én megoldottam a madarak röptének
problemáját, – föltaláltam a repülő gépet! Ismeri e könyvet? <i>A
jövő század regénye.</i> De amiről az író csak ábrándozott, azt én
megvalósítottam. Föl tudja fogni ennek a jelentőségét? Aki repülni
tud, annak a számára nincs távolság, akadály, nincs tenger, vár,
erősség, határ; aki repülni tud, az elér mindenhova, azt nem
találják meg sehol. Aki repülni tud, az a világ ura!</p>
<p>A százados a Cigánybáró-indulót kezdte dudolni. A tanár eldobta
a könyvet és fölkapott egy óriási papirtekercset, amelyet remegő
kezekkel bontott föl.</p>
<p>– Itt a tervrajz, győződjék meg számításaim helyességéről, –
mondta villogó szemekkel.</p>
<p>Tibor megint sapkája után nyult.</p>
<p>– Hagyjon békében számaival, úgy sem értek hozzá. Hanem adok
önnek egy jó tanácsot. Szerkessze <span class="pagenum"><a name=
"Page_13" id="Page_13">-13-</a></span> meg azt a gépet úgy, amint
itt lerajzolta s ha készen áll, kérdezősködjék utánam, – majd ott
fog találni valahol a Nilus tájékán. Szavamat adom, hogy megteszem
önnel az első próbautazást – akár a holdba is. Addig is jó
éjszakát!</p>
<p>– De hiszen a gép készen áll! – kiáltotta a tanár
kétségbeesetten.</p>
<p>A százados fülelni kezdett.</p>
<p>– Készen? Hadd látom!</p>
<p>– Jőjjön velem! – kiáltotta Szergiusz.</p>
<p>Ifjú tüzzel futott föl a keskeny csigalépcsőn, amely a torony
lapos tetejére vezetett. A százados követte.</p>
<p>A tetőn egy hatalmas, fantasztikus alkotmány ágaskodott
gerendákból szerkesztett ágyán, viaszponyvával letakarva, – az
ember első pillanatra jókora aratógépnek nézhette. A tanár
megemelte a ponyva szélét. A százados szeme egy óriás haltorpedóra
emlékeztető, pikkelyes fémtestre esett, amelynek mindkét oldalából
vagy nyolc méter hosszú, keskeny, ruganyos acélszárny nyult ki. A
gép, amelynek belsejében két ülő ember elférhetett, vastag
matrácokkal volt kibélelve, orrára két szemalaku, kerek üveglencse
volt alkalmazva.</p>
<p>A százados a gép belsejébe vezető csapóajtón át növekedő
érdeklődéssel nézte a finom óraműszerkezetet, amely fényes
üvegcsapok, sárgaréz emeltyük és <span class="pagenum"><a name=
"Page_14" id="Page_14">-14-</a></span> csodálatos billentyük
tömegéből állott. Ilyféle találmányok titokzatos, lázas ingert
gyakoroltak reá, – különösen akkor, ha az ember a nyakát
veszélyeztette velök. Szergiusz tanár úr repülő gépe felette
alkalmasnak látszott e cél elérésére.</p>
<p>– Nos? – kérdezte a tanár diadalmasan.</p>
<p>– Pompás! – mondta a százados őszinte bámulattal; azzal
gyöngéden megveregette a gép acélszügyét, mint ezt telivér lovakkal
szokta tenni.</p>
<p>– Akar útitársam lenni az első próbarepülésnél?</p>
<p>– Persze, hogy akarok.</p>
<p>A százados odalépett a torony párkányához és kikereste a
völgyben azt a pontot, a hová a vasmadárnak az első szárnycsapások
után láthatólag gurulnia kellett.</p>
<p>– Egy óra mulva indulunk, – mondta a tanár, kezeit dörzsölve, –
addig is előkészíttetek mindent.</p>
<p>A két férfi lement a toronyszobába; a tanár halk hangon
parancsokat osztogatott a néma szolgának, aki csengetésére
elősietett. Míg a szolga a toronytetőn foglalatoskodott, azalatt
Szergiusz ravasz mosollyal elzárta a toronyba vezető ajtót.</p>
<p>– Mi is a neve a fellegparipánknak? – kérdezte később a
százados.</p>
<p>– Nem adtam neki nevet.</p>
<p>– Akkor tartsuk meg sebtében a keresztelőt. Az egész
lovaregyesület hozzám szokott fordulni tanácsért, <span class=
"pagenum"><a name="Page_15" id="Page_15">-15-</a></span> ha
telivért akarnak keresztelni. Indítványozom, nevezzük el
Sziriusznak.</p>
<p>– Sziriusznak? De hiszen Sziriusz álló csillag, az én gépem
pedig repül!</p>
<p>– Hát aztán? Szokratesz két lábon járt, az én lovam pedig négy
lábon jár, de azért a lovamat mégis Szokratesznek hívják.</p>
<p>– Legyen Sziriusz!</p>
<p>– Száraz keresztelő nem keresztelő, – mondta Tibor, aki a mult
éjjeli nagy ivás reakciója gyanánt égető szomjat érezett.</p>
<p>A szolga a tanár parancsára poharakat és pezsgős üvegeket
állított eléjök.</p>
<p>– Áldott ital! – szólt a tanár, a pohárban gyöngyöző bort
szemlélve. – Ha kifáradtam munkámban, új erőt merítek belőle…</p>
<p>– Éljen Sziriusz! – szólt a százados.</p>
<p>Szergiusz kipirult arccal szökött fel helyéről.</p>
<p>– Ej, ön nem tud mindent, ön nem tud semmit! Figyeljen reám! A
Sziriuszt a villamosság emeli a magasba, ezer méterre, tízezer
méterre, ameddig akarom, föl az éterrégióba… Ott villamos áramok
kerengenek a föld körül, hatalmas, szédítő gyorsaságu áramok,
ellenkező irányban… Egyik pozitiv, a másik negativ. A rézsodronyban
egy másodperc alatt 60.000 mérföldnyi útat tesz meg a villamos
áram. Az éterben még gyorsabban halad. A föld kerülete csak 57.000
<span class="pagenum"><a name="Page_16" id=
"Page_16">-16-</a></span> mérföld, a Sziriusz tehát, ha az áramba
kerül, egy másodperc alatt kényelmesen tízszer is megteheti a föld
körüli útat…</p>
<p>A százados megint a Cigánybáró-indulót kezdte fütyülni.</p>
<p>A tanár fölemelt fővel, ragyogó arccal állott előtte.</p>
<p>– Minden iskolás fiu tudja, hogy ha nyugatról keletnek, a
fölkelő nappal szemben megkerülöm a földet, – mondta, minden egyes
szót élesen hangsúlyozva, – akkor <i>egy napot nyerek</i>
időszámításomban… És mi következik ebből. Én egy másodperc
tizedrésze alatt megkerülöm a földet és nyerek egy napot, én tehát
elindulok ma és visszajövök tegnap, ha pedig utamat folytatom,
visszajövök tegnapelőtt, egy hét, egy hó, egy év előtt, szóval: én
tetszésem szerint visszacsavarom magamat a multba…</p>
<p>– És ott leszek az ükapám lakodalmán, – mondta a százados,
hangos hahotára fakadva.</p>
<p>– Igen, – folytatta Szergiusz prófétai hévvel, – igenis ott
leszek elődeimnél, átkelek Caesarral a Rubiconon, ott leszek Nagy
Sándorral a Granicus mellett, fölmegyek Jézussal a Golgotára,
Mózessel a Sinai hegyre; ott leszek a masztodonok, a
pterodaktiluszok világában, megoldom a genézis titkait, tanúja
leszek a világ teremtésének… Az idő fogalma megszünt, az idő örökké
egy, csak a föld mozog, a nap mozog, az ember kopik… <span class=
"pagenum"><a name="Page_17" id="Page_17">-17-</a></span></p>
<p>A tanár lélekzet nélkül, gyöngyöző homlokkal rogyott székébe.
Tibor könnyezésig kacagott.</p>
<p>– Kételkedik a szavaimban? – kérdezte Szergiusz zavartan.</p>
<p>– Ostobaság! Húszszoros pénzt ajánlok önnek, hogy a mi
vasmadarunk az első két szárnycsapás után lebukfencezik a zöldséges
kert közepébe s aki benn ül, az jól jár, ha néhány belapított borda
árán szabadul.</p>
<p>– Hogyan, – kiáltott a tanár ijedten, – tehát nem akar
elkísérni?</p>
<p>– Hogyne kísérném el! De azért fenntartom ajánlatomat!</p>
<p>A könyökével lesodort az asztalról két üres palackot és a
harmadik után nyult. Szeme most megakadt egy a falon függő, régi,
megbarnult olajfestményen, amely egy fiatal, puderes haju nőt
ábrázolt, Mária Terézia korabeli viseletben.</p>
<p>– Mosolygó arc, – mondta poharát a kép felé emelve, – a te
egészségedre.</p>
<p>Aztán odalépett a képhez s elolvasta a nevet és évszámot, amely
a ráma fejébe volt vésve, egy angyalok által tartott cartouche
közepébe:</p>
<p><i>Rozina Beppo – Venezia – 1746.</i></p>
<p>– Kissé megkéstem az udvarlásommal, – szólt a százados, miután
elolvasta az évszámot.</p>
<p>E pillanatban megjelent a szolga feje a csapóajtó nyílásában.
<span class="pagenum"><a name="Page_18" id=
"Page_18">-18-</a></span></p>
<p>– A Sziriusz készen áll. Indulhatunk! – mondta a tanár lázas
izgatottsággal.</p>
<p>Tibor kiürítette poharát, aztán követte Szergiuszt a tetőre…</p>
<p>Mialatt a két férfi beférkőzött a gép szűk csapóajtóján, a
torony alatt levő kert szerpentin-útján hárman sétáltak. Egy fiatal
hölgy, akinek viruló, tömör arcához és karcsú termetéhez bájosan
illett az egyszerű gyászruha, és két idősebb úr. Az urak egyike egy
jónevű fővárosi gyógyintézet igazgatója volt, a másik az
idegbetegségek egyetemi tanszékének ismert tanára. Szergiusz
ifjukori barátja.</p>
<p>– Irtózom a gondolattól, – mondta éppen a leány csengő alt
hangján, – irtózom a gondolattól, hogy atyámat az őrültek házába
adjam.</p>
<p>– Nem marad egyéb hátra, – vélekedett az egyetemi orvos. – A
mostani állapot már is türhetetlen. Gondoljon csak arra a legújabb
botrányra, amelyet szegény barátom az ujsághirdetéssel
rendezett!</p>
<p>A leány búsan mosolygott.</p>
<p>– A legkevesebb, amivel atyámnak tartozom, az, hogy türelemmel
legyek iránta…</p>
<p>– Tudom, hogy maga jó és bátor leány, Rózsa, de a beteg saját
biztonsága érdekében is követelnem kell, hogy kartársam felügyelete
alá helyezzük. A szabadság, amelyet tornyában élvez, állandó
veszedelem. Mi lenne belőle, ha egy nap bele találna ülni
szerencsétlen <span class="pagenum"><a name="Page_19" id=
"Page_19">-19-</a></span> gépébe, amelyet annyi genialitással és
hóborttal konstruált? Pedig előbb-utóbb meg fogja tenni!</p>
<p>– Meg kellett volna akadályozni, hogy a gépet fölépíthesse, –
jegyezte meg az igazgató.</p>
<p>– Nem tehettük. Ha a munkások egy nap elmaradtak, dühroham vett
rajta erőt. Az a rögeszméje, hogy az egész világ irigyli tőle
dicsőségét.</p>
<p>Az orvos fejével bólintott.</p>
<p>– Nem marad egyéb hátra, mint gyógyító-intézetbe vinni és pedig
inkább ma, mint holnap.</p>
<p>E pillanatban az orvos hirtelen megragadta Rózsa karját.</p>
<p>– Mi ez? Nézze! A gépről levették a ponyvát…</p>
<p>Valóban, a Sziriusz fedetlen szárnyai kísértetiesen feketéltek a
narancssárga fényben úszó esteli égboltozaton.</p>
<p>Rózsa rémülten tekintett a toronyra… A gép szárnyai most halk,
ütemes rezgésbe jöttek, a magasból mindinkább erősbödő búgás
hallatszott.</p>
<p>– Gyorsan! Segítség! – sikoltott a leány, aki azonnal megértette
a veszély nagyságát.</p>
<p>A két férfi a torony bejáratához rohant, – az erős tölgyfaajtó
zárva volt.</p>
<p>– Hamar! Emberek! Baltát! – kiáltá az igazgató.</p>
<p>A Sziriusz szárnyai most már erősen csapkodták a levegőt, az
egész alkotmány olyféle szökéseket tett, mint a tuzok, ha szárnyra
akar emelkedni… Az elősiető <span class="pagenum"><a name="Page_20"
id="Page_20">-20-</a></span> szolgák baltával estek neki az
ajtónak. Rózsa halottsápadtan tekintett a magasba és visszafojtott
lélegzettel hallgatta a tompa baltacsapásokat…</p>
<p>Az ajtó dörögve beszakadt, a lépcsőn dobogó léptek
hangzottak…</p>
<p>A torony tetejéről gúnyos kacagás hangzott, – a következő
pillanatban Sziriusz kiterjesztett szárnyakkal lebillent a
párkányról és eltűnt a nyaraló tulsó oldalán.</p>
<p>– Hamar! Utána kell futni! Leesett a völgybe! – kiáltott az
igazgató.</p>
<h3>II.</h3>
<p>A Sziriusz lelódult a hegytetőről s a lejtővel párhuzamosan
lesiklott a völgybe. Itt két szárnyahegyével a gyepet verdeste,
aztán hosszú ívben átvetette magát a szomszéd hegyláncon, majd
nyílsebesen fölcsavarodott a magasba.</p>
<p>A százados, aki az erőszakos zökkenések folytán kissé elkábult,
most magához tért. Az üveglencséken át láthatta, hogy a fölkelő
holddal szemben repülnek.</p>
<p>– Az éter-régióba értünk! – mondta később a tudós, aki, mióta a
kormánynál ült, eddigi izgatottságával ellentétben, csodálatos
hidegvért tanusított.</p>
<p>– Megkezdtük már az utat a föld körül? – kérdezte Tibor.
<span class="pagenum"><a name="Page_21" id=
"Page_21">-21-</a></span></p>
<p>– Már kétszázszor megtettük, minden további másodperc alatt
tízszer ismételjük.</p>
<p>A százados úgy találta, hogy helyzete nagyon kényelmetlen;
lehajolva kellett ülnie, a lábait sem nyujthatta ki, a levegő is
füledt volt, hozzá még unatkozott is. Számítása szerint jó másfél
óra mulhatott el így.</p>
<p>– Nem állunk már meg valahol? – kérdezte.</p>
<p>– Le fogunk szállani a légkörbe, hogy friss levegővel lássuk el
magunkat.</p>
<p>– És aztán?</p>
<p>– Aztán folytatjuk utunkat.</p>
<p>– Hová? Meddig?</p>
<p>– A világ teremtéseig, – mondta Szergiusz rendületlen
nyugalommal.</p>
<p>– Köszönöm, addig mind a két lábam elzsibbad. Nem is szabad
addig elmaradnom, mert elkésem a holnapi rukkolástól.</p>
<p>– Késésről nem lehet szó, hiszen visszafelé haladunk az időben.
Ha majd fölkeressük megint a saját korunkat, rajtunk áll, hogy az
elindulás pillanatában, vagy még előbb kössünk ki.</p>
<p>– Mégis jobb szeretném, – szólt a százados, – ha engem letenne
valahol. Lehetőleg még abban a korban, amikor a vendéglők már föl
vannak találva.</p>
<p>– Most a tizennyolcadik század közepén vagyunk, – jegyezte meg
Szergiusz, egy óralapféle szerkezetre pillantva. <span class=
"pagenum"><a name="Page_22" id="Page_22">-22-</a></span></p>
<p>– Jól van, megnézem hát a tizennyolcadik századot. Ön meg, ha
visszajön a teremtésről, álljon meg útközben és vegyen föl
megint.</p>
<p>A tanár felelet helyett a billentyűkön kezdett zongorázni,
nemsokára fölkelt és kinyitotta a csapóajtót. Friss levegő áradt
be. A Sziriusz csak két méter magasságban lebegett egy gyepes rét
fölött, vakító villamfényt szórva a sötét éjbe.</p>
<p>– Adok önnek tíz órai szabadságot, – mondta a tanár. – Most tíz
óra van, reggel nyolc órakor érte jövök és visszaviszem a
tizenkilencedik századba. Ott fogunk találkozni ama három nyárfa
alatt. Följegyzem az időt s a helyet. Legyen pontos, különben
megeshetnék, hogy sohasem találkozhatunk többé az évszázadok
labirintusában.</p>
<p>– Ott leszek, – erősködött Tibor.</p>
<p>– Még egyet. Ön emberekkel fog találkozni; őrizkedjék attól,
hogy el ne árulja kilétét valami anakronizmusz által, még jobban
őrizkedjék attól, hogy ne változtasson az elmult idők eseményein.
Nem tudom ugyan, mi történnék ez esetben, de sejtem, hogy a
logikájából kiforgatott világrend szétmorzsolná önt.</p>
<p>– Jól van, – mondta Tibor, a gyöpre szökve.</p>
<p>A Sziriusz föllendült a magasba. Egy ideig még
szentjánosbogárként keringett a százados feje fölött kékes fénye,
aztán eltünt az égen sziporkázó csillagok milliói közt.
<span class="pagenum"><a name="Page_23" id=
"Page_23">-23-</a></span></p>
<p>Tibor megkönnyebbülten lélekzett föl, majd nyujtózkodott és
elzsibbadt lábaival bokázni kezdett. A pezsgő mámora már elmult
megint és amikor most egyedül találta magát a langyos éjben, már
egy szót sem hitt el a tanár kalandos hipotéziseiből. Annyi igaz,
hogy Szergiusz föltalálta a repülőgépet. Ő maga, Tibor, most éjjel
itt van valahol a főváros tájékán, legsürgősebb dolga egyelőre az,
hogy éjjeli szállást vagy bérkocsit szerezzen.</p>
<p>Jó ideig még elgondolkozva állott a három nyárfa alatt, aztán –
kissé ingó léptekkel – nekivágott az országútnak, hogy valami
faluba térjen. Csodálkozva tapasztalta, hogy az októberi éj
szokatlan enyhe.</p>
<p>Vagy tíz percig baktatott már az irgalmatlan rossz úton, amikor
fülét közeledő lódobogás ütötte meg. A távoli éjben csillogó
tűzfény tünt föl. A fénypont rohamosan közeledett feléje, majd több
apró csillaggá vált szét, amelyek párhuzamosan haladtak az
országúton. Most a sötétségben néhány fantasztikus lovas alakja
bukkant föl: mindegyiknek kengyele mellé hosszú póznára erősített
lámpás volt tűzve; a lovasok egy sárgára festett, hatalmas
postakocsit kísértek, amely elé hat vágtató ló volt fogva.</p>
<p>– Hahó, földiek, megálljatok! – rikoltotta Tibor, az út közepére
állva.</p>
<p>Az első ló megbokrosodott, a lovas cifrát káromkodott s egy
otromba pisztolyt vont elő kápája mellől. <span class=
"pagenum"><a name="Page_24" id="Page_24">-24-</a></span></p>
<p>Mielőtt a százados még szólhatott volna, a többiek már
körülvették és lámpáikkal arcába világítottak. Meglepetten nézték a
századost, ő is meghökkenve nézte a csudálatos alakokat. Huszárok
voltak, napbarnított, vadképü legények, állig fegyverben.
Pitykékkel és paszománttal túlterhelt, papagályzöld egyenruhát
viseltek, a fejükön cukorsüveg alaku kalpagot, amelynek tetejéről
hosszu, piros nyelv fityegett alá. A nyergük alá tigrises takaró
volt vetve. Amin pedig leginkább csodálkozott Tibor: a halántékuk
fölött a hajuk két-két varkocsba volt fonva.</p>
<p>A kocsi időközben megállott, az ablakban ijedt arcok
mutatkoztak. Míg a huszárok egyrésze az országút mentén föl s alá
vágtatva, a szomszéd cserjéket kutatta föl, addig vezetőjük, akinek
harcsabajusza a válláig csüngött, gorombán rivalt Tiborra.</p>
<p>– Miféle szerzet vagy?</p>
<p>– Bundás! Látod, hogy katonatiszt vagyok!</p>
<p>– Mit kíván tőlünk? – kérdezte a lovas, most már udvariasabb
hangon.</p>
<p>– Kocsim összetört az úton, – hazudta a százados, – emberek után
akartam nézni, de úgy látom, eltévedtem az éjben. Beszélhetek a
kocsi gazdájával?</p>
<p>A huszár a kocsihoz lovagolt, hosszas alkudozás után
odaszólította a századost.</p>
<p>– Ha tud, beszéljen franciául! – morogta.</p>
<p>A kocsiban ketten ültek, egy drága cobolybundába <span class=
"pagenum"><a name="Page_25" id="Page_25">-25-</a></span> burkolt
hölgy, egy borotvált, rezes arcu, vézna férfialak. A hölgy –
amennyire a gyér világításban meg lehetett különböztetni – fiatal
volt és csinosnak látszott. Mikor Tibor sapkájával a kezében az
ajtó elé lépett, hangosan fölkacagott.</p>
<p>– Bocsánatot uram, – mondta aztán, erőt véve hangos jó kedvén, –
bocsánat, de ön oly furcsa… valami baleset érte?</p>
<p>– Igen, kocsim fölfordult… – szólt franciául Tibor, aki
különösnek találta, hogy emiatt arcába nevetnek.</p>
<p>– Talán nem is vette észre, hogy toiletteje mennyire szenvedett?
– kérdezte a hölgy, ajkaihoz tartva kendőjét.</p>
<p>Tibor ámulva nézett végig kifogástalan atilláján.</p>
<p>– Ah, a feje! a feje! – kacagta a nő kendője alól.</p>
<p>A százados végigsimított gömbölyü koponyáján, amelyet csak
tegnap nyiratott meg à la Fiesco, a legkisebb számu ollóval.</p>
<p>– Elveszítette a parókáját!</p>
<p>– A parókámat? – Most vette csak észre, hogy a hölgy kisérője
fehérpuderos parókát visel úti sipkája alatt. A nő haja is,
amennyire a fekete csipkekendő alatt látni lehetett, puderes
volt.</p>
<p>Megszólalt a kocsiban ülő férfi is, csodálatos vékony, csengő
gyermekhangja volt. <span class="pagenum"><a name="Page_26" id=
"Page_26">-26-</a></span></p>
<p>– Szeretném, ha az úr végre megmagyarázná, miért állította meg a
kocsinkat; ha még sokáig nyitva tartja az ajtót, be fog rekedni a
hangom…</p>
<p>Tibor előadta meséjét holmi balesetről s megkérte az utasokat,
vinnék el a következő állomásig. A kocsiban ülők most már velencei
tájszólásban kezdtek tanácskozni; a sipogó úrnak láthatólag nem
volt inyére a dolog, – olyfélét mondott, hogy nem okos dolog ebben
a vad országban valakit éjnek idején fölszedni az országútról,
különösen, ha annak a valakinek még parókája sincsen. A nő azonban
kedves energiával véget vetett a vitának.</p>
<p>– Ön szabadon rendelkezhetik a kocsi fele fölött, maestro, én
azonban beültetem az urat az én felerészembe. Ha haramiavezér
találna lenni, lesz benne annyi méltányosság, hogy csak engem
gyilkol le… – Azután Tiborhoz fordult: – Szálljon föl, uram!</p>
<p>A százados elhelyezkedett a nővel szemben, a kocsi
harangcsengéssel és ostorpattogással folytatta útját. Míg a férfi
mogorván ült helyén s ellenséges pillantásokat vetett kéretlen
utitársa felé, addig az utóbbi és a hölgy között csakhamar élénk
beszélgetés fejlődött.</p>
<p>A nő elmondta, hogy Bécsből jönnek.</p>
<p>– Csodálom, hogy nem utaznak vasuton?</p>
<p>A nő láthatólag nem értette.</p>
<p>– Nem ismerjük itt az utakat, kisérőink azt mondják, hogy ez itt
a legbiztosabb. <span class="pagenum"><a name="Page_27" id=
"Page_27">-27-</a></span></p>
<p>– Azt hiszem, hogy utaink mind elég biztosak! – vetette oda
Tibor.</p>
<p>– Nekünk úgy mondták, hogy a békekötés óta sok obsitos csatangol
erre; a mult héten háromszor rabolták ki a császári postát. Azért
is utazunk ekkora fedezet alatt.</p>
<p>A hölgy e szavak után egy parányi arany burnótszelencét nyujtott
Tibor felé. Ő maga is merített belőle egy csipetnyit.</p>
<p>Tibor meghökkenve tekintett reá. Hogy bizonyosságot szerezzen
gyanújának, ravaszul azt kérdezte, hogy mi ujság Bécsben?</p>
<p>– Hallotta már: Trenck bárót börtönbe vetették?</p>
<p>– Melyik Trencket?</p>
<p>– A bolondos ezredest. A császárnő szobafogságot adott neki, ő
azonban elment az operába és ott az udvar jelenlétében le akarta
dobni Gossau grófot az emeletről…</p>
<p>– Szép botrány! – sopánkodott Tibor. – Mondja kérem – kérdezte
később nyugtalanul – ön Trenck Ferencet érti?</p>
<p>– Trenck Ferencet, a szerezsán ezredest, – felelte a hölgy
közönyös arccal.</p>
<p>Tudvalevő dolog, hogy a rakoncátlan szerezsán Nagy Frigyes ellen
hadakozott, 1749-ben pedig meghalt a spielbergi tömlöcben, hová
Mária Terézia parancsára zárták… <span class="pagenum"><a name=
"Page_28" id="Page_28">-28-</a></span></p>
<p>A százados alattomban az ujjába harapott; fáj, tehát ébren van.
Valami babonás félelem fogta el. Pedig ez az asszony, akihez oly
közel ül, hogy térdein érzi krinolinjának abroncsait, éppen nem
hasonlít kisértethez. Csupa pezsgő élet, erő, báj, ifjuság. Az a
finom, forró mosuszillat, amely betölti a kocsit, szintén nem
emlékezteti kriptára…</p>
<p>A csinos kisértet vígan fecsegett tovább. Kéretlenül is
elmondta, hogy ő signorina Rozina, a bécsi opera alténekesnője.</p>
<p>– Az a rosszkedvü úr, itt mellettem, – tette hozzá, –
Caffarelli, a világ első szopránistája…</p>
<p>A világhírü ember elérkezettnek látta az időt, hogy megszólaljon
sarkából.</p>
<p>– Hallod, Zina, a Páris királyfi szerepe nem nekem való. Nekem
kellett volna Júnó szerepét énekelnem, – de az alávaló Holzbauer
odaadta Tesi asszonynak…</p>
<p>– Ej, maestro, – mondta az énekesnő, – azok az idők már
elmultak, amikor ön Doriszokat és Júnókat ábrázolhatott…</p>
<p>– Persze, – sipította a szopranista, – az ízlés már annyira
romlott, hogy egy csinos lárvát többre becsülnek a legszebb
hangnál. Pedig még tíz év előtt, amikor Versaillesben Judit
szerepében léptem föl, XV. Lajos megölelt.</p>
<p>– Micsoda bolond világ ez, hol rezesorru urak <span class=
"pagenum"><a name="Page_29" id="Page_29">-29-</a></span> éneklik
Júnó szerepét? – kérdezte magában a százados.</p>
<p>– Mi, tudniillik, egy ünnepi kantatét fogunk előadni, –
magyarázta neki Rozina. – Metastasio írta az allegóriát, Holzbauer
komponálta hozzá a zenét.</p>
<p>– Hol fognak énekelni? – kérdezte Tibor, ki lassankint valami
csodálatos, lázas állapotba jött.</p>
<p>– Tibor gróf kastélyában, – mondta a művésznő.</p>
<p>Tibor gróf kastélyában! Ha a kapitány haja nem lett volna à la
Fiesco nyírva, e pillanatban bizonyára égnek meredt volna minden
szála.</p>
<p>– Igen, – fecsegte tovább Rozina, – neje tiszteletére most ott
nagy ünnepélyek folynak. Valószinüleg tudja, hogy Tibor Gergely
gróf egybekelt Szulkovszki hercegnővel?</p>
<p>Tudta, hogyne tudta volna! Családi krónikájából tudta, hogy
Tibor Gergely gróf, császári huszárgenerális, 1746-ban oltárhoz
vezette Szulkovszki Aglája hercegnőt…</p>
<p>– És ön hová utazik? – kérdezte a szép Rozina.</p>
<p>– Én is Tibor Gergely lakodalmára megyek, – mondta tompa hangon
a százados.</p>
<p>– Ah, ez pompás! De miután most már ismeri nevünket, le fogja
vetni saját inkognitóját?</p>
<p>– Tibor Ákos gróf vagyok.</p>
<p>Rozina bájos mosollyal hajtotta meg fejét, még a világhírü
szopránista is burnóttal kínálta meg utitársát, <span class=
"pagenum"><a name="Page_30" id="Page_30">-30-</a></span> amikor
megtudta, hogy az a császárnő hatalmas kegyencének rokona.</p>
<p>– Jól van, – gondolta magában a százados, a szelencébe nyúlva, –
jól van, ott leszek hát az ükapám lakodalmán!</p>
<p>A kocsi pedig vígan ügetett a tizennyolcadik század kellő
közepébe…</p>
<p>Vagy félóráig mehettek így, aztán egyszerre vörös tűzfény áradt
be a kocsi ablakán.</p>
<p>– A generális úr fáklyásokat küldött elénk, – magyarázta a kocsi
mellett lovagló huszár.</p>
<p>Valami faluba értek, jobbra-balra alacsony jobbágy-viskók
maradtak el. A fordulónál előttük állott a Tibor-kastély, száz
tüzes ablakszemét rájuk meresztve. A kocsi a színes lámpákkal
kivilágított kertbe gördült, majd megállott a kapu előtt fölépített
selyemsátor alatt.</p>
<p>Tibor kisegítette hölgyét; a signorina kissé megszorította
ujjait s mosolyogva mondta: a viszontlátásig! Aztán a világhírü
Caffarelli kiséretében eltünt egy mellék-bejáraton, a századost egy
csomó csatlós között hagyva.</p>
<p>Tibor lassu léptekkel, mint az alvajáró, haladt föl a márvány
ballusztrádák közt fölvezető lépcsőn. A sarok oszlopokon pufókarcu
kőangyalok tartották a csillárokat. Ráismert ősei kastélyára. Az
1884-iki hadgyakorlatok alkalmával látta utóljára, csakhogy akkor
<span class="pagenum"><a name="Page_31" id=
"Page_31">-31-</a></span> már a Blau és társa cég keményítőgyárrá
alakította át. Az előcsarnokban egy buzavirágkék selyemharisnyás
német polkázott eléje, bemutatva magát, mint udvarmestert.</p>
<p>– Vezessen a grófhoz, katona vagyok.</p>
<p>– Igy? Mezítelen fővel? – kérdezte az udvarmester, mély
menuett-bókot csapva zavarában.</p>
<p>– Igaz, balesetem történt…</p>
<p>– Ha parancsolja, rendelkezésére bocsátom ő excellenciája
fodrászát…</p>
<p>A századosnak eszébe jutott Szergiusz tanácsa, hogy őrizkedjék
minden anakronizmusztól, azért nem is ellenkezett. Nemsokára a
kastély egy vendégszobájában találta magát, hol az elősietett olasz
fodrász, végtelen hajlongások közepett, egy hófehér parókát nyomott
fejére, megjegyezvén, hogy az eccellenza nem szorulna ily
mesterséges fejdíszre, ha saját buja hajzatát megnöveszteni
méltóztatnék.</p>
<p>Tibor hóna alá csapta kardját és titkos borzadással, de
elszántan lépett be az ajtón, amelynek szárnyait egy szerecsen
szolga kitárta előtte.</p>
<p>Szemben találta magát egy hatalmas termetü férfival. Az óriás
ékszerektől és rendjelektől csillogó magyar díszruhát viselt, haja
be volt fonva, arcát néhány irtóztató sebhely torzította el,
minőket a robbanó puskapor szokott ejteni. A százados szíve
viharosan megdobbant, – a családi képek után fölismerte ősét, a
<span class="pagenum"><a name="Page_32" id=
"Page_32">-32-</a></span> harcban, borban és szerelemben egyaránt
legyőzhetetlen császári generálist, Tibor Gergelyt.</p>
<p>A generális ünnepélyesen megölelte, aztán mély orgonahangján,
németül szólította meg:</p>
<p>– Caffarelli mester értesített, hogy ön megérkezett. Ön a
székelyföldi Tiborok közül való?</p>
<p>A százados tudta, hogy az igazat nem vallhatja be, hacsak azt
nem akarja, hogy kidobják, mint szédelgőt: azért igénybe vette
egyedüli tudományát, családi krónikájában való jártasságát.</p>
<p>– Ákos vagyok, Tibor Taksony tizenhat fia közül a
tizenkettedik.</p>
<p>– A törökkel cimboráló Taksony fia? Szép, hogy megemlékezett
rólam. De miféle csodálatos gunyát visel?</p>
<p>– A székely nemesek ruháját.</p>
<p>– Kövessen, kérem, bemutatom asszonyomnak, a hercegnőnek.</p>
<p>Azzal kezén fogta dédunokáját és egy tágas terembe vezette,
amelyben nagyszámu, fényes társaság mozgott. A terem felső részét
egy címeres sátor foglalta el, a selyemkárpit alatt álló
karosszéken egy hervadt, szőke, unatkozó asszony ült,
szépségflastrommal arcán, tollakkal és gyémántokkal hajában.</p>
<p>Tibor Ákosnak eszébe jutott, hogy gyermekkorában a cselédek
ennek a szurósszemü asszonynak a megbarnult képével szoktak
ráijeszteni… <span class="pagenum"><a name="Page_33" id=
"Page_33">-33-</a></span></p>
<p>– Engedje meg, fenséges asszonyom, – mondta a generális nejéhez,
– hogy egy újabb hódoló rabszolgát vezessek lábaihoz, akit ön már
is megvakított bájaival.</p>
<p>A hódoló rabszolga, az egész terem őszinte megbotránkozására,
összecsapta sarkantyúit s kifeszített könyökkel, kurtán meghajtotta
magát…</p>
<p>A hercegnő egy fagyos pillantást vetett reá, majd ismét ama
rózsásarcu úrhoz fordult, aki trónja karján könyökölt.</p>
<p>– Boldogtalan! – suttogta a generális a százados fülébe, – hány
száz évvel maradt el a világ mögött, hogy még meg sem tudja magát
hajtani?</p>
<p>A százados mérgesen végigpödörte bajuszát s hátat fordított
ősatyjának. Érezte, hogy első föllépése nem sikerült s szeretett
volna kedvetlenségén azzal könnyíteni, hogy beleköt egy-kettőbe a
selyemharisnyások közül, akik oly gúnyos részvéttel tekintettek
reá, – de mivel nem volt tisztában magával, vajjon nem követne el
ezzel újabb anakronizmuszt, egyelőre még békességben maradt…</p>
<p>Nagy örömére fölfedezte a teremben Rozinát. A signorina
szerényen megvonult a zongora mögötti zúgban és hangjegyeiben
lapozgatva, szerény és kiváncsi pillantásokkal nézegette a
társaságot. Várta, míg vele rendelkeznek.</p>
<p>A százados odalépett a zongorához. A signorina <span class=
"pagenum"><a name="Page_34" id="Page_34">-34-</a></span> egy
szertartásos bókot csapott, aztán suttogó hangon, de rosszul
rejtett gúnnyal kérdezte:</p>
<p>– Miért nem adta meg a hercegnőnek, ami a hercegnőt illeti?</p>
<p>– Mi illeti a hercegnőt?</p>
<p>– Térdhajtás.</p>
<p>– Azért bokrosodott meg a generális annyira?</p>
<p>– Tudja, hogy hibáját most ujabbal tetézi? Ilyen fényes társaság
szemeláttára ennyire kitüntet egy fizetett énekesnőt…</p>
<p>– Mit bánom én! Nem hajtok térdet egy felöltöztetett seprőnyél
előtt, de igenis, egy szép nő előtt, minő maga…</p>
<p>– Azt ne tegye! Inkább üljön ide mellém, – de viselje magát
illedelmesen!</p>
<p>Tibor meglapult a sarokban, aztán ő is szemügyre vette a
társaságot. Túlkarcsura fűzött, csinos, finnyás hölgyikék, akik
sejpítve beszélnek, rózsás arcu abbék, selyemharisnyás, puderes
haju urak, akik kegyesen billegetik vékony spádéikat s szemeiket
éghez emelik, mintha örökös extázisban volnának, – itt-ott egy-egy
öreg, marcona magyar úr, aki szétvetett lábakkal áll a ragyogó
padlón, mint medve a jégen.</p>
<p>– Ugy látom, nem találja jól magát ebben a társaságban? –
kérdezte később félvállról a signorina, mintha eltalálná Tibor
gondolatait.</p>
<p>– Hát ön? – kérdezte vissza a százados. <span class=
"pagenum"><a name="Page_35" id="Page_35">-35-</a></span></p>
<p>A művésznő fehér fogait mutatta.</p>
<p>– Nem az én társaságom, – mondta. – De gróf úr talán nem is
tudja, minő fényes nevü emberek vannak itt együtt?</p>
<p>Azzal halk hangon fölsorolta neki a jelenlevőket. Mindenkit
ismert.</p>
<p>– Az a tüskésszemü huszár ott Nádasdy, mellette a bivalynyaku
meg Hadik…</p>
<p>– Hadik, aki megsarcolta Berlin városát? – vágott szavába
Tibor.</p>
<p>– Nem hallottam erről semmit, – mondta a signorina, fejét
rázva.</p>
<p>– Ohó, igaz, hisz a hétéves háboru csak ezután jön…</p>
<p>– Ama hosszu, fekete úr, aki most a világhírü Caffarellivel
beszélget, Metastasio abbé, császári udvari poéta, nem kevésbbé
világhírü férfi… Most egy huszárgenerális lép hozzájuk. Orczy
Lőrinc báró, aki azzal tette magát nevetségessé, hogy magyar
jargonban írt verseket. Mellette egy fiatal, gunyoros arcu tiszt
áll, ez meg valami Gvadányi gróf…</p>
<p>– Aki szintén magyar versekkel fogja magát blamálni.</p>
<p>– Az a pap ott Migazzi bibornok.</p>
<p>– És ama rózsaszínü cukrászlegény, aki a hercegnő mellett
legyeskedik? <span class="pagenum"><a name="Page_36" id=
"Page_36">-36-</a></span></p>
<p>A signorina ijedten csapta össze a legyezőjét.</p>
<p>– Isten bocsássa meg bűnét, – az Kaunitz kancellár, aki a
császárnő képviseletében van itt…</p>
<p>A kapitány időközben azt a fölfedezést tette, hogy a signorina
ennivaló csinos. Termete délceg és izmos, mint egy fiatal muzsafáé,
kissé barna arca klasszikus metszésü volna, ha az ajka körül
hébe-korba föl nem villanna a szeretetreméltó impertinencia, amely
annyira különbözött a többi hölgyek cikornyás, édeskés modorától. A
neve Rozina, Rózsa; az ember szinte természetesnek találta, hogy
ezt a gömbölyü, karcsu testet rózsaszínü ruha fedi.</p>
<p>E pillanatban harsonaszó járta át a termeket, halk zeneszó
mellett egy káka-koszorús Triton jelent meg, az 1745-iki bécsi
operadivat szerint öltözve. A vizi manó térdre borult a hercegnő
előtt s kifogástalan alexandrinusokban kijelentette, hogy miután a
föld szellemei már azelőtt való nap bemutatták hódolatukat új
úrnőjüknek, a vizi istenek is égnek a vágytól, hogy térdet
hajthassanak a hercegnő bájai előtt.</p>
<p>A hercegnő hajlandónak mutatkozott e hódolat elfogadására és
Kaunitz grófnak kezet nyujtva követte társaságával a Tritont.</p>
<p>Tibor és a művésznő egyedül maradtak a teremben.</p>
<p>– Nem kiváncsi a vizi csodákra? – kérdezte Rozina. <span class=
"pagenum"><a name="Page_37" id="Page_37">-37-</a></span></p>
<p>– Ön nélkül – nem!</p>
<p>Rozina fölkelt.</p>
<p>– Nem egészen illő ugyan, hogy ily előkelő társaságba
elegyedjem, de nem akarom önt megfosztani egy látványtól, aminőt
hazájában még aligha volt alkalma élvezni.</p>
<p>Tibor karját ajánlotta hölgyének, Rozina kacagva hátrált
meg.</p>
<p>– Boldogtalan! Igy vezetnek önöknél egy hölgyet? Hajtsa meg
magát, – mélyebben! – most nyujtsa ide két ujját, tekintsen reám és
léptessen oldalvást…</p>
<p>És míg a százados, a signorina kezét fogva, traversben léptetett
az ajtó felé, addig Rozina kissé megemelte ruháját és hátravetett
testtel, oldalvást szegett fővel a hercegnőt parodizálva, kecsesen
tipegett utána.</p>
<p>A társaságot a kertben találták a nagy tó partján. Egy
aranykagylóban, görögtűz fénye mellett, éppen Pozeidon evezett a
partnak, illő najádkisérettel. A zenét tülkölő tritonok
szolgáltatták.</p>
<p>A habok istene elmagyarázta, hogy a hercegnő szépségének fénye
fölcsalta kristálypalotájából és hogy ennyi báj előtt meghódolva,
önként lemond isteni rangjáról, – hatalmát pedig arany szigonyával
együtt a hercegnő lábaihoz rakja le.</p>
<p>A hercegnő az ex-isten forró kérelmére kegyesen <span class=
"pagenum"><a name="Page_38" id="Page_38">-38-</a></span>
kijelentette, hogy elfogadja a vizek fölött való uralmat és kész
megtekinteni új birodalmát.</p>
<p>A társaság az elősietett hajókra szállott, amelyek közt
képviselve volt a zsebkiadású hadihajótól egészen a lélekvesztőig
minden ismert vízi jármű; Tibor és hölgye egy könnyü gondolát
foglaltak le. A kapitány szélnek kergette az utánzott barkarolét és
hatalmas evezőcsapásokkal lódította előre gondoláját a fényárban
úszó habokon.</p>
<p>A program többi részét a tó közepén fekvő vad sziget fölfedezése
képezte. A benszülöttek, köztük tollkoronás irókézek, kinai
mandarinok és bundás eszkimók, legjobb egyetértésben éppen
emberáldozatot készültek bemutatni istenségüknek. Természetes, hogy
a hercegnő isteni bájai oly szelídítő befolyást gyakoroltak az
emberevőkre, hogy rögtön elállottak kegyetlen szándékuktól. Míg a
kés alul szabadult áldozat térden állva mondott köszönetet élte
megmentéseért, addig a kannibálfőnök – görögtűzfény és zeneszó
mellett – a szeretet vallását proklamálta, amely vallás istensége
gyanánt a hercegnőt ismerte el…</p>
<p>A társaság körútat tett a sziget exotikus nevezetességei közt,
Rozina azonban nem akart partra szállani.</p>
<p>– Rózsavizet hullató pálmafák, barlanglakó papirszörnyek,
világító kaszkádok, torkig vagyok velük! Kérem, – mondta Tiborhoz,
– vigyen a tó tulsó partjára, ott még van egy darab kendőzetlen
természet, <span class="pagenum"><a name="Page_39" id=
"Page_39">-39-</a></span> hadd pihenjen meg a lelkem. Kedvem volna
sírni, ha ezeket a fénymázzal bevont fákat s az aranyozott
folyondárt nézem!</p>
<p>A gondola orrán lobogó piros lampion fényénél eltaláltak egy
magányos helyre, ahol a partról lehajló ágak sűrű kupolát alkottak
a fejük fölött. A langyos éjből távoli zeneszó és rakétasistergés
hallatszott. Tibor bevonta az evezőket.</p>
<p>– Minő benyomást tett önre az, amit az ünnepélyből látott? –
kérdezte a signorina.</p>
<p>A százados vállat vont.</p>
<p>– Ha nálunk tisztességes embernek azt mernék mondani, amit a
víziborjú mondott, vízbe fullasztanák a borjút…</p>
<p>– Hát önöknél nem szeretik a hizelgést?</p>
<p>– Szeretik, de még jobban félnek a gúnytól. Ahhoz pedig nagyon
értenek nálunk.</p>
<p>– Hát szabad önöknél egy hercegnőt kigúnyolni?</p>
<p>A százados egy kicsit elgondolkozott, majd azt mondta:</p>
<p>– Nálunk mindenkinek minden szabad. Azt tesszük és még inkább
azt mondjuk, ami nekünk tetszik.</p>
<p>Rozina hirtelen fölemelte a fejét.</p>
<p>– Ej, akkor szeretnék önöknél lenni!</p>
<p>Aztán hirtelen elnevette magát.</p>
<p>– Egy bolond ötletem támadt! Gróf úr, én azzal kezdem önt
gyanusítani, hogy ön nem is gróf, hanem <span class=
"pagenum"><a name="Page_40" id="Page_40">-40-</a></span> magamforma
bohém, aki szeszélyből öltözött csak közönséges mágnásnak. Nem
veszi észre, mennyire értjük már is egymást? Így én csak
cigányokkal és művészekkel tudok beszélni.</p>
<p>– Pedig a név, amelyet használok, megillet.</p>
<p>A signora visszadőlt helyén és fölnézett a csillagos égre.</p>
<p>– Akkor ön egy egészen más világból való. Meglehet, hogy a
ruháiban hozott egy parányit a hazai levegőjéből, – nekem finom
érzékeim vannak és én azonnal megéreztem. Magam sem tudom miért, de
valami lázas, sejtelmes honvágy epeszt az ön hazája után, ahol
gorombaságnak veszik a képtelen bókot…</p>
<p>A százados kezét lassan a női kézre tette, amely a gondola
párkányán pihent.</p>
<p>– Jobbnak tart a többieknél?</p>
<p>Rozina a fejét rázta.</p>
<p>– Nem, nem jobbnak, – de másnak, egészen másnak! Lássa, az ön
arcán meglátszik, hogy ön könnyelmű, heves, vakmerő, – a mi
férfiaink arcán nem látszik meg semmi, az egész arc csupa mosoly és
udvariasság. De azért egy sincs a selyemharisnyások közt, akivel én
egyedül mernék csónakázni. Az öregek megvetnek, mert komédiásnő
vagyok, a fiatalok pedig vadásznak rám, mint az erdei vadra… Ön
pedig egyiket sem teszi, úgy beszél velem, mint ember az emberrel.
Ez az! <span class="pagenum"><a name="Page_41" id=
"Page_41">-41-</a></span></p>
<p>– És ki ön, hogy annyira idegennek érzi magát itt? – kérdezte
Tibor.</p>
<p>Zina felelet helyett dalolni kezdett; – á la biondettát; a
velencei barkarolát dalolta.</p>
<div class="poem">
<div class="stanza"><span class="i0">Tegnap este
gondolámban<br /></span> <span class="i0">Ült a szőke, bájos
gyermek, –<br /></span> <span class="i0">Halkan zsongott a laguna,
–<br /></span> <span class="i0">És a kicsike
elszunyadt…<br /></span></div>
</div>
<p>Aztán ujjaival csettentett, mintha távoli castagnetta-ütéseket
akarna utánozni.</p>
<div class="poem">
<div class="stanza"><span class="i0">Szunyadt, karjaimba
dőlve,<br /></span> <span class="i0">Hébe-korba felriadt
még.<br /></span> <span class="i0">De a bárka tova
siklott<br /></span> <span class="i0">S új álomba
ringatá…<br /></span></div>
</div>
<p>Az egyszerü dallam, szomorú és mégis könnyen pezsgő ütemével,
csodálatos ellentétet képezett a cikornyás recitativokkal,
amelyeket Tibor az este már hallott.</p>
<p>– Tehát velencei!</p>
<p>– Venezia, Venezia! – kiáltotta Rozina szenvedélyes, újongó,
majd fájdalmas hangon, mintha a távollevő kedveséről emlékeznék
meg.</p>
<p>– Nagyon szeretheti hazáját.</p>
<p>– Imádom és mégis el kellett hagynom, – máig sem tudom, hogy
miért? Húsz esztendő előtt születtem, mint egy – miért titkoljam? –
mint egy virágárusleány gyermeke… Tíz éven át a Formosa-templom
<span class="pagenum"><a name="Page_42" id=
"Page_42">-42-</a></span> lépcsőin hemperegtem és mondják is, hogy
hasonlítok a Santa Barbarához, akinek az arcképe a templom első
mellékoltárán van. Mikor egyszer néhány suhanc társaságában a
Piazettán daloltam, fölszedett az öreg Porpora mester és
kiképeztetett az iskolájában. Vendégszerepeltem Drezdában és
Bécsben és most a mester azt szeretné, ha Bécsben szerződtetnének.
De nem fognak szerződtetni!</p>
<p>– És miért nem?</p>
<p>– Mert valaki elállja előttem az opera kapuját és nem akar
beereszteni, ha csak vámot nem fizetek neki.</p>
<p>A signorina ezt száraz hangon mondta, arcán egy keserű vonás
jelent meg.</p>
<p>– Nem fogja megfizetni a vámot? – kérdezte elfojtott hangon a
százados.</p>
<p>– Nem. Ha valakit szeretnék, annak a kedvese is tudnék lenni, de
akit nem szeretek, annak még a felesége sem tudnék lenni.</p>
<p>Zina összefonta a feje fölött gömbölyü két karját.</p>
<div class="poem">
<div class="stanza"><span class="i0">Halkan zsongott a
laguna<br /></span> <span class="i0">És a kicsike
elszunyadt.<br /></span> <span class="i0">Szunyadt, karjaimba
dőlve,<br /></span> <span class="i0">Hébe-korba fölriadt
még…<br /></span></div>
</div>
<p>A százados elgondolkozva bámult Rozina arcába, amelyre a piros
fény valami bűvös, megindító vonást varázsolt – közbe meg
helyzetének lehetetlen volta fölött töprengett. <span class=
"pagenum"><a name="Page_43" id="Page_43">-43-</a></span></p>
<p>– Min töpreng? – kérdezte Rozina váratlanul.</p>
<p>– Azon, hogy álom vagy valóság, ami velem történik.</p>
<p>Rozina vállat vont.</p>
<p>– Érdemes ezen gondolkozni. Álom vagy valóság, az végre is egyre
megy. Ha elmult, mindegyik csak az emlékezetben él és én egy kedves
álom emlékének előnyt adok a köznapias valóság fölött.</p>
<p>Parthoz értek. Zina kiszökött a lépcsőre, aztán a cimert tartó
márvány griffnek támaszkodva, kezet nyujtott Tibornak. A százados
fogva tartotta kezét, úgy érezte, hogy még mondani kell
valamit.</p>
<p>– Nem értettem meg egészen mit mondott. Viszont fogon még
látni?</p>
<p>– Viszont fogjuk egymást látni és akkor meg fog érteni. Isten
önnel!</p>
<p>Eltünt a kastély irányában, a szögletesre nyirt bokrok közt. A
százados egy ideig még érezhette a ruhájából áradt illatot, aztán
egy ott felejtett női keztyűt vett föl a gondola padjáról.</p>
<p>Egy elősiető szolga a nagyterembe kalauzolta, ahol a vendégsereg
éppen a fényesen terített asztalhoz ült.</p>
<p>Az asztal közepén ezüst szökőkút tokaji bort lövelt a magasba; a
cukros süteményekből egész pagodák voltak fölépítve. Az udvarmester
az asztal alsó sarkára ültette Tibort, ama Gvadányi nevű fiatal
tiszt <span class="pagenum"><a name="Page_44" id=
"Page_44">-44-</a></span> mellé. Gvadányi egy ciprusi borral telt
hatalmas kupát köszöntött reá, amely kitüntetést a százados
többízben viszonozta, – ennek következtében csakhamar ibolyaszínű
ködfátyolon át látta a világot…</p>
<p>A számtalan fogásból álló lakoma végével az udvarmester
fenhangon jelentette, hogy a bécsi színtársulat kész művészetét
bemutatni, ha a magas társaság kegyes lesz átfáradni a színterembe.
Tibor generális azonban úgy vélekedett, hogy ily előkelő
társaságtól nem lehet kívánni, hogy néhány színész kedvéért
elhagyja kényelmes helyét s azért keményen ráparancsolt az
udvarmesterre, hozza ide a színházat. A búzavirágszínű német jól
tettetett rémülettel esdekelt urának, ne követeljen tőle lehetetlen
dolgot. A generális most már nejéhez fordult és megkérte, hozassa
ide a színházat, – erős meggyőződése lévén, hogy a hercegnő akarata
csodákat képes művelni. A hercegnő selypítő hangon kiadott
parancsára zeneszó harsant föl, a terem egyik fala ketté vált, a
meglepett társaság szeme előtt egy fényárban úszó színpad jelent
meg.</p>
<p>Valami mitológiai dalművet adtak elő; tárgyát a három istennő
versengése képezte. Caffarelli – aki a festék alatt elég fiatal
királyfi volt – egy kitünő bravúrral énekelt szóló után Vénusz
Rozinának ítélte oda az aranyalmát. A szépség istennője azonban egy
keskeny hágcsón programszerűen lejött a színpadról a terembe s a
hercegnőnek ajánlotta föl az almát, mivel <span class=
"pagenum"><a name="Page_45" id="Page_45">-45-</a></span> – mint
utánozhatatlan diszkrét impertinenciával szavalta – a hercegnő
jelenlétében Vénusz bájai is elhalványodnak…</p>
<p>– És el meri fogadni! – dörmögte a kapitány az asztal alsó
végén.</p>
<p>– Igyál! – suttogta Gvadányi gonosz mosollyal.</p>
<p>A százados fölhajtott egy pezsgővel telt billikumot, – most már
rózsaszínben látott mindent.</p>
<p>Az asztalnál felszolgáló inasok hangszerekhez nyultak, a
vendégek egy része táncnak látott.</p>
<p>A százados egy oszlopnak dőlve nézte a pásztortáncot. A karcsú
hölgyek s a bársonyruhás táncosok, lakktopános lábaikat nagyapói
grandezzával emelgetve, kacskaringós ívekben kerülgették egymást,
majd bókolva fonódtak össze. Tibornak úgy rémlett, mintha ezek nem
is volnának eleven emberek, hanem csak holmi csinos marionettek,
amelyeknek zsinórait Szergiusz tanár rángatja… Valami
ellenállhatatlan kacagási inger fogta el, – egy távoli szobába
menekült, ahová a társaság kisebbik része vonult.</p>
<p>Itt meg Tibor generális adott egy faraóbankot vendégeinek.
Magasan játszottak; a legmerészebb játszók hölgyek voltak. Egyes
játszók mögött egy-egy szolga állott, arannyal telt erszénnyel
kezében.</p>
<p>– Sajnálatomra, nem érek rá tovább játszani, – mondta e
pillanatban a generális. – A bank húszezer arany, – ki tartja?
<span class="pagenum"><a name="Page_46" id=
"Page_46">-46-</a></span></p>
<p>Mély csend követte szavait.</p>
<p>– Nos, földi? – biztatta Gvadányi gúnyosan a századost.</p>
<p>– Ki tartja? – ismételte a generális.</p>
<p>Tibor Ákos feje lángolt, füle zúgott; – megszólalt benne a
Tibor-vér.</p>
<p>– Tartom én!</p>
<p>A generális halotti csend közepett osztott, aztán egykedvűen az
asztalra dobta kártyáit.</p>
<p>– Nyertél székely, tied az arany!</p>
<p>A teremben zsongás támadt, a százados bizonytalan léptekkel
közeledett az arannyal megrakott asztalhoz.</p>
<p>A generális mosolyogva hajtotta meg magát, mintha azt akarná
mondani:</p>
<p>– Lássák, hölgyeim, így veszít egy Tibor!</p>
<p>A százados feje lángolt, – valami tehetetlen düh szállotta meg.
Ej, ha így bánnak az ősi jussával, akkor nem csoda, ha
keményítő-gyár lesz a kastélyból s ha főbe durrantják magukat az
unokák…</p>
<p>Ha te úgy, én is úgy! Hadd legyen már neki is alkalma a
Tibor-vagyonból prédálni…</p>
<p>Két kezével belemarkolt az aranyakba és dühösen a padlóra
szórta.</p>
<p>– Lássák, hölgyeim, így nyer egy Tibor!</p>
<p>Az inasok a földre vetették magukat, a zenészek <span class=
"pagenum"><a name="Page_47" id="Page_47">-47-</a></span> leugráltak
emelvényükről s vad zűr-zavarban rohantak a csillogó, csengve
szanaszétfutó selmeciek után.</p>
<p>– Jobb lesz, ha iszol, komám, – mondta Gvadányi, amikor egy
kisebb teremben ismét elfogta a századost. Azzal egy tokajival telt
talléros billikomot nyujtott feléje.</p>
<p>Tibor szeme előtt most már narancssárga fényben úszott a
világ.</p>
<p>Szomszédságában többen álltak, köztük Metastasio abbé s egy
bibornok. Az udvari poéta émelyítő hangsúlyozással szavalt el egy
újabb gázelát: <i>Dorisz keservéről Mirtill keményszívűsége
fölött.</i></p>
<p>– Excellentissime – mondta a bibornok szemeit kéjesen lehunyva,
mintha osztrigát nyelne.</p>
<p>– Ostobaság! – mondta elég hangosan Tibor, akinek lassanként
kötekedő kedve kerekedett.</p>
<p>– Aj, komám, – szólt Gvadányi, – hát csinálnak nálatok szebb
rigmusokat?</p>
<p>– Meghiszem azt, komám!</p>
<p>– Szívesen vennők, ha elfujnál vagy egyet mustraképpen.</p>
<p>Tibor elgondolkozott, – most sajnálta először, hogy életében oly
keveset törődött a hazai poétákkal. Verset nem tud, de dalolni
talán tudna. Hébe-korba el szokott nótázni az ismerős szalonokban,
cimbalomszó mellett. Csinos baritonját ilyenkor mindig szívesen
hallgatták… <span class="pagenum"><a name="Page_48" id=
"Page_48">-48-</a></span></p>
<p>– Főzd le a talliánt! – biztatta Gvadányi gonosz mosollyal.</p>
<p>– Megállj! Hogy is van az a nóta:</p>
<div class="poem">
<div class="stanza"><span class="i0">Ráró lovam lába<br /></span>
<span class="i0">Csak azt kalapálja:<br /></span> <span class=
"i0">Ihaj-tyuhaj! duhaj<br /></span> <span class="i0">Betyár a
gazdája…<br /></span></div>
</div>
<p>A társaság meglepetten nézett össze, egy jóarcú főispán
elrikoltotta magát, aztán kacagva dőlt a kerevetre.</p>
<p>– Ihaj-tyuhaj! Kriminális poézis! Hiszen ilyeneket minálunk a
megyei tömlöcben kántálnak!…</p>
<p>Metastasio abbé nemes megvetéssel fordult el.</p>
<p>– I-haj, tiu-haj… Ah, mily ocsmány, mily barbár idioma!</p>
<p>Ez több volt, mint amennyit egy királyi huszárkapitány
zsebrevághatott.</p>
<p>– Hátrább az agarakkal, Makkaroni abbé! Ezeket a nótákat dalolni
fogják akkor is, ha eb sem ugatja többé az ilyen császári udvari
bolond nevét… Az abbé elsápadt, a társaság megbotránkozva zúdult
föl.</p>
<p>A kardinális szelíd dorgálással fordult Tibor felé.</p>
<p>– Kedvelt fiam, ön méltatlan a világhírű mester iránt. Be kell
látnia, hogy ily pórias termék barbár jargonban előadva egy finom
idegzetű, hogy úgy mondjam, elkényeztetett fülre csakis bántólag
hathat. <span class="pagenum"><a name="Page_49" id=
"Page_49">-49-</a></span></p>
<p>Nem folytatta tovább.</p>
<p>– Ki ez? – kérdezte gorombán a százados, akinek a homlokán
kidagadtak az erek.</p>
<p>– Migazzi, a bécsi kardinális és váci püspök, – suttogta
Gvadányi.</p>
<p>– Ej, szent atyám, hát a magyar püspökség pénzének nincs pórias
csengése? Az nem bántja finom idegzetű, hogy úgy mondjam,
elkényeztetett zsebét?</p>
<p>A kardinális tág szemekkel tekintett Tiborra, aztán éghez emelte
két kezét és egy hirtelen fordulattal kisuhogott a szobából.
Metastasio követte.</p>
<p>Néhány öregebb magyar úr arcán meglátszott ugyan, hogy a
hallottak fölött titkos megelégedést éreznek, a többiek azonban,
köztük főleg több bécsi katonatiszt, fenyegetőleg csoportosultak a
rendzavaró körül.</p>
<p>E pillanatban egy rózsás arcú, karcsú uracs tünt föl az ajtóban,
kevélyen visszavetett fővel közeledve a százados felé.</p>
<p>– Honnan veszi ön a bátorságot, hogy az én jelenlétemben
botrányt rendezzen?</p>
<p>Tibor a cukrászlegény formáju úrban ráismert Kaunitzra. Éppen
jókor!</p>
<p>– No nézd, hogy feszít a cingár németje!</p>
<p>– A kancellár! – suttogta valaki rémülten.</p>
<p>– Eb ura a fakó! – kiáltotta Tibor dühösen, – <span class=
"pagenum"><a name="Page_50" id="Page_50">-50-</a></span> nekem
ugyan nem imponál! Mit kancellár! Mondhatom: helyre egy kancellár!
Jól érti a mesterségét! Szövetkezik a franciákkal, hogy majd így
visszaszerzi Sziléziát? Nos, meglássák, hová lyukad ki a francia
komaság! Sziléziát nem kapják vissza száz év múlva sem, – azt a
szegény szép királyleányt pedig lenyakazzák a szövetségesei…</p>
<p>– Őrült! – suttogta valaki.</p>
<p>– Részeg! – mondta egy hórihorgas vasas tiszt, félig kivont
kardját visszacsapva hüvelyébe.</p>
<p>Tibor Ákos úgy érezte magát, mintha egy óriási, forrongó tölcsér
közepén állana. Gvadányi békítőleg karonfogta.</p>
<p>– Ne félj, – mondta a százados, – nem nyúlok kardhoz. Ha boros
vagyok is, azért ember vagyok, – ezek meg csak afféle lidércek,
hazajáró lelkek, selyem rongyokba csavart bábok, amelyekbe
Szergiusz mester fujt egy kis életet, hogy bókoljanak, tipegjenek
előttem… Nem kell már, elég volt! Nem tudtok semmit, csak
selypíteni, vigyorogni, bókolni! Német beszéd, francia ruha, olasz
tányérnyaló, néger inas, – csak ami magyar, az rossz. Ostobaság!
elég volt! takarodjatok vissza skatulyátokba!</p>
<p>A kancellár elhagyta a szobát, a többiek követték. A százados
körülnézett: már csak Gvadányi volt mellette. <span class=
"pagenum"><a name="Page_51" id="Page_51">-51-</a></span></p>
<p>– Nyeld le a mérgedet! – mondta Gvadányi, az asztalon álló
kupákba töltve.</p>
<p>Tibor jó ideig nagyokat fujva járt föl-alá, aztán
koccintott.</p>
<p>– Szervusz, peleskei nótárius! – mondta nyugodtabban. – A
többiek dühbe hoztak, hanem te jó cimbora vagy. Mondok egyet. A
tizenkilencedik századba már nem megyek vissza, ott a hitelezőim
leselkednek rám… Majd itt maradok veled. Hanem így a ti századotok
fabatkát sem ér, – csak a kis Zina ér valamit benne… Át kell azt
alaposan alakítani, már mint a századot. Persze az én fejemből nem
telik, hanem majd megkérem reggel Szergiusz tanárt, küldje el a
nagy lexikonomat, abban benn van minden a világon… Onnan kiollózzuk
a vasútat, a gőzhajót, a telegráfot, az országgyűlést és az egész
haladást… A hadseregnek adunk hátultöltőt és uháciust, aztán
meghódítjuk az egész világot.</p>
<p>Tibor meg akarta ölelni Gvadányit, de már az is eltünt mellőle.
Utána akart sietni, de úgy találta, hogy az ajtókat rázárták. Most
a folyosóról egy szolga nyitott be, jelentve, hogy hálószobája
készen áll.</p>
<p>– Elkotródjál! – rivalt rá a százados, azután egyedül nekiindult
a folyosónak, hogy visszataláljon a társasághoz. Nem volt kedve még
abban hagyni a mulatságot.</p>
<p>Jó ideig kongó léptekkel, a Ráró lovam nótáját <span class=
"pagenum"><a name="Page_52" id="Page_52">-52-</a></span>
fütyörészve, tévelygett a boltíves folyosók tömkelegében, végre
hídon át az épület egy mellékszárnyába ért. Itt is sötét és kihalt
volt minden.</p>
<p>Mi volt ez? Az óriás palota sötét méhéből egy fájdalmas
elfojtott sikoltás ütött fülébe… A kapitány felriadt, aztán
lihegve, hideg verejtékkel homlokán botorkált tovább. Egy újabb
sikoltás, – most már egészen közel hozzá, a szomszéd ajtó mögött…
Zina hangja volt!</p>
<p>– Utálom, gyűlölöm, megvetem! – zokogta odabenn.</p>
<p>Egy mély orgonahang felelt rá:</p>
<p>– Köszönöm őszinteségét! Így legalább tudom, hogy jóakaratától
nem várhatok semmit s hogy erőszakhoz szabad nyúlnom…</p>
<p>– Erőszak? Gyáva, gyáva!</p>
<p>– Rossz logika! Az erőszakoskodó nem lehet gyáva.</p>
<p>– Ne nyúljon hozzám! Kiáltani fogok, – neje meg fogja tudni!</p>
<p>– Kiáltson kedve szerint. Akarom, hogy botrány legyen, azért
hagytam nyitva az ajtót. Ha ránk nyitnak, senki sem fogja elhinni,
hogy nem ön eresztett a szobájába. Ami pedig a hercegnőt illeti, az
nem törődik apró kedvteléseimmel, valamint én sem az ő
multjával…</p>
<p>– Segítség! <span class="pagenum"><a name="Page_53" id=
"Page_53">-53-</a></span></p>
<p>Az ajtó megnyílt, Tibor Ákos szikrázó szemekkel – most már
teljesen kijózanodva – lépett a szobába. A signorina fölbontott
hajjal ült a kereveten, a generális selyem hálókabátban térdelt
előtte. Két karjával leszorítva tartotta Zina kezeit s átölelte
termetét, úgy, hogy nem mozdulhatott.</p>
<p>A következő pillanatban a térdelő generális halántékát kemény
ökölcsapás érte. Mikor szédülve emelkedett föl, egy izmos kéz
torkon ragadta és kilódította az ajtón. Az óriás vérben forgó
szemekkel akart ellenének rohanni, – Tibor Ákos kardja hegyével
fogadta.</p>
<p>– Leütlek, ha közelembe jösz!</p>
<p>A generális fegyvertelen volt; a falnak támaszkodott és két
kezébe fogta fejét.</p>
<p>– Ezt nekem! – hörögte.</p>
<p>– Rendelkezésedre állok, amikor akarod, – mondta a százados; úgy
találta, hogy egy Tibornak elég volt ennyi a megaláztatásból.</p>
<p>– Igen, ha nálam is lesz kard! – kiáltotta Tibor Gergely villogó
szemmel.</p>
<p>– Mikor?</p>
<p>– Reggel, amint kivilágosodik, – hét óra után.</p>
<p>– Hol találkozunk?</p>
<p>– Künn, – az országúton, – a réten, – a három nyárfa alatt…</p>
<p>– Ott leszek. <span class="pagenum"><a name="Page_54" id=
"Page_54">-54-</a></span></p>
<p>A generális távozott, néhány lépés után visszafordult.</p>
<p>– Ha nem leszel ott, lófarkon hurcoltatlak ki! – mondta
összeharapott fogakkal.</p>
<p>A százados egy megvető kézmozdulattal válaszolt csak.</p>
<p>Zina a rémülettől mereven, tágra nyitott szemekkel ült a
kereveten. A kapitány halkan közeledett hozzá, aztán szelíden
fölemelte fejét. A leány állán egy apró, véres karmolás látszott,
szeméből egy nehéz könnycsepp gördült alá.</p>
<p>– Ne féljen, gyermekem, – mondta Tibor Ákos, – nem fogják már
bántani.</p>
<p>Zina megfogta a simogató kezet és lángoló arcához
szorította.</p>
<p>– Most már jól van minden, nem félek, – hallatszott csöndes
zokogásából. – Nem fog elhagyni?</p>
<p>– Mellette maradok, míg elhagyja a kastélyt. Egy óra múlva úgy
is ki fog világosodni.</p>
<p>Azzal elzárta az ajtót, az asztalra tette meztelen kardját. Nem
bizott túlságosan ősapja lovagiasságában.</p>
<p>– Meg fog vívni azzal az emberrel? – kérdezte a leány hirtelen
rémülettel.</p>
<p>– Ne féltsen! – mondta Tibor mosolyogva, miközben leült melléje,
– értek kissé a vívás mesterségéhez. <span class="pagenum"><a name=
"Page_55" id="Page_55">-55-</a></span></p>
<p>A leány öntudatlanul a százados keze után nyult, amelyet fogva
tartott.</p>
<p>Mindketten elhallgattak. Tibor érezte, hogy a leány ujjaiból
delejes áram ömlik át a testébe, édes lángba borítva egész valóját.
Nem mert mozdulni, de úgy találta, hogy boldogság volna így
eltölteni az örökkévalóságot. A szoba csöndjét egy óra ketyegése
zavarta csak, az ablakon beáradó sápadt reggeli fény birokra kelt a
mélyen leégett viaszgyertyák fényével. Zina feje lassan lesiklott a
kerevet karjáról és megpihent a férfi vállán. Tibor azt hitte, hogy
elnyomta az álom, – amikor azonban föléje hajolt, szeme találkozott
a leány tiszta tekintetével.</p>
<p>– Ha meghal, én is meghalok, – szólt fátyolozott, panaszos
hangon.</p>
<p>– Mért meghalni? – kérdezte a százados, akit kissé ellágyított a
különben oly energikus Zina megindultsága.</p>
<p>Az ablakon át a fölkelő nap egy villogó sugara verődött a szoba
mennyezetére. A százados a leány arca fölé hajolt: Zina szeme
határtalan odaadással, szerelemittasan kereste az ő pillantását.
Tibornak szíve hallhatóan dobogott, a leány ama különös mondására
gondolt: Akit nem szeretek, annak a felesége sem tudnék lenni, de
ha valakit szeretnék, annak a kedvese is tudnék lenni…</p>
<p>E pillanatban kopogtatás hallatszott az ajtón. A <span class=
"pagenum"><a name="Page_56" id="Page_56">-56-</a></span> komorna
szemtelen mosollyal jelentette, hogy a signorina kocsija
előállott.</p>
<p>A százados lekísérte Zinát, aztán utána szállt a kocsiba.</p>
<p>– Útja a három nyárfa mellett halad el, – majd ott
kiszállok…</p>
<p>Szótlanul ültek egymás mellett, míg aztán a leány megfogta Tibor
kezét és a keblére vonta. A szíve szinte félelmetes hangosan
dobogott.</p>
<p>– Az ön hazájába akarok menni, – mondta. – Elvisz magával?</p>
<p>A százados fejével bólintott.</p>
<p>– Elviszem, Zina… Majd szólok Szergiusznak… És ha nem lehet,
akkor sem hagyom el, itt maradok önnél…</p>
<p>A három nyárfa mellett cserjés állott. Tibor itt megállíttatta a
kocsit. A harmatos gyöpön állott, a kocsinak támaszkodva, amelyben
Zina ült, némán és sápadtan, szemét egy pillanatig le nem véve a
százados arcáról.</p>
<p>Most távoli lódobogás hallatszott. Tibor ajkához vezette Zina
kezét s a nyárfák alá lépett. A generális lóháton jött, négy
fegyveres csatlós kíséretében.</p>
<p>A századosnak, miközben a vetések közt vágtató lovasokra
figyelt, különös ötlete támadt… Mi lesz akkor, ha a párbajban meg
találná ölni ükapját? Tibor Ákos a generális második fiának véréből
eredt… Ha <span class="pagenum"><a name="Page_57" id=
"Page_57">-57-</a></span> most megöli Tibor Gergelyt, házasságának
első hetében, sohasem szülhetik második fia, s ez esetben ő sem
születhetett meg… A százados érezte, hogy nem szabad ükapját
megölnie, hacsak nem akarja magát kitenni egy súlyos anakronizmus
következményeinek. Elhatározta tehát, hogy ellenfelét lehetőleg
csak harcképtelenné fogja tenni.</p>
<p>Vagy harminc lépésnyire tőle a lovasok megállottak; hárman a
legények közül nyeregből szöktek s kardot vontak, a negyedik a
lovakat fogta.</p>
<p>– Azt az aranyzsinórosat, – mondta a generális Ákosra mutatva. –
Vágjátok le!</p>
<p>– Ej, nagyapó, hisz te utonálló vagy! – kiáltotta a százados,
szintén kardot rántva.</p>
<p>A három csatlós dühös szitkok közt rohant neki. Kardja szikrázó
ívet írt le a levegőben, aztán meghátrált, – az egyik csatlós
bezúzott halántékkal szédült a gyepre. A másik kettő meghökkenve
állt meg.</p>
<p>– Üssétek le a kutyát! – üvöltötte a generális.</p>
<p>A pengék sisteregve fonódtak össze: a két csatlós vad
kiáltásokkal biztatta egymást. Az egyik most kiejtette a kardot
megsebzett kezéből. A százados heves támadással szorította vissza
másik ellenét, aztán hirtelen a lefegyverzettre vette magát és
ketté hasította arcát.</p>
<p>Mielőtt azonban ismét kardja alá kaphatta volna fejét, egy vágás
lesodorta tarkójáról a parókát, egy <span class="pagenum"><a name=
"Page_58" id="Page_58">-58-</a></span> második vágás vállát érte. A
generális diadalmas kiáltást hallatott.</p>
<p>– Vágjad, Ripacs, húsz arany az ára!</p>
<p>A százados érezte, hogy karja zsibbadni kezd. Homlokát egy
irtóztató ütés érte. Most már nem gondolt védelmére, hanem előre
szökve, markolatig döfte pengéjét ellenfele mellébe. A legény hang
nélkül összerogyott.</p>
<p>Tibor Ákos szétvetett lábakkal állott a harctéren s lihegve
törülte szemeiről a vért. Lábainál két halott feküdt, a sebesült a
gyepre kuporgott, két markába fogva arcát. A negyedik csatlós
káromkodva vesződött lovaival és nem mutatott valami nagy kedvet,
hogy társait megboszulja. A százados végigtörülte véres kardját az
egyik halott dolmányán s a generális felé tisztelgett. Valami
isteni diadalmámor szállotta meg…</p>
<p>– Eh, nagyapó, nem vennél tőlem egy vívóleckét?</p>
<p>A generális két hosszúcsövü pisztolyt vont ki kápája mellől és
rövid galopban feléje lovagolt.</p>
<p>– Ezt parirozd! – mondta, – fegyverét unokájának szegezve.</p>
<p>Tibor Ákos leeresztette a kardját.</p>
<p>– Igazán lator vagy, Tibor Gergely! Szégyenlem a
rokonságodat!</p>
<p>A cserjés felől gyönge sikoltás hallatszott…</p>
<p>Mielőtt azonban a halálthozó lövés eldördült volna, <span class=
"pagenum"><a name="Page_59" id="Page_59">-59-</a></span> a
magasságból félelmetes gyorsasággal növekedő búgás hallatszott. Egy
óriási madár csapott le a fellegek közül. Most kiterjesztett
szárnyakkal függött a fák koronái fölött. Harsogó szózat
hallatszott:</p>
<p>– Hozzá ne nyuljatok, ő nem közületek való!</p>
<p>– Éppen jókor, – mormogta a százados, aki érezte, hogy feje
kábulni kezd.</p>
<p>A lovak remegve ágaskodtak; a csatlós halálra rémülten vágta
magát arcra; a generális vadul nyerítő paripája nyakára vetette
magát és szélsebesen a kastély felé vágtatott.</p>
<p>Tibor Ákos már csak annyit érzett, hogy két izmos kar átöleli s
hogy a lábai alatt süpped a talaj. Még csak annyit kiáltott: Zinát!
Vigyük magunkkal Zinát! – Aztán letargikus álomba merült. De azért
tisztán hallotta a Sziriusz gépezetének ritmikus, egyhangú búgását…
Néha úgy is rémlett neki, mintha Zina és a tanár hangját hallaná.
És félájulásában is édes örömmel töltötte el a sejtelem, hogy Zina
mellette van.</p>
<p>Maga sem tudta, hogy meddig feküdt így, másfél percig vagy
másfél évszázadig.</p>
<p>– Mindjárt itthon leszünk, – hangzott Szergiusz hangja.</p>
<p>– De most – mi volt ez?</p>
<p>A tanár egy irtóztató ordítást hallatott: – Végünk van! neki
megyünk a meteornak! <span class="pagenum"><a name="Page_60" id=
"Page_60">-60-</a></span></p>
<p>Egy fülhasító csattanás, – az egész mindenség egy pillanatra
lángban áll, – aztán egy óriás fekete gömb zuhan a századosra,
eltemetve, szétlapítva, összezúzva minden csontját.</p>
<p>– Ez a logikájából kiforgatott világrend! – volt a százados
utolsó gondolata.</p>
<h3>III.</h3>
<p>– Hamar! Utána kell futni! Leesett a völgybe! – kiáltotta a
Szergiusz-nyaraló kertjében az igazgató, amikor a Sziriusz eltünt a
torony mögött…</p>
<p>Az igazgató, a szolgákkal versenyt futva, megkerülte az
épületet, az egyetemi orvos pedig, akinek nem voltak annyira edzett
idegei, mint kartársának, maga is megdermedt térdekkel maradt a
rémülettől megdermedt Rózsa mellett.</p>
<p>Hosszú negyedóra telt el így kínos várakozás közepett, míg végre
egy kertész jelentkezett a nyaralóban, akit az igazgató matrácokért
és párnákért küldött.</p>
<p>A legény azt mondta, hogy a gép romjai ott hevernek vagy ötven
lépésnyire a lejtőn, egy barackfa tövében, amelyet gyökeréből
kifordított; a tanárról annyit tudott, hogy eszméletlen állapotban
vették ki a szétlapított vaspántok közül.</p>
<p>Rózsa görcsös zokogásra fakadt. Az orvos szelíd <span class=
"pagenum"><a name="Page_61" id="Page_61">-61-</a></span>
kényszerrel szobájába vitte, ahol komornájára bízta és rázárta az
ajtót.</p>
<p>Később döngő léptek hallatszottak a folyosón. Egy végtelen
hosszú félóra mulva az orvos nyitott be Rózsához, felgyűrt
kabátujjal és élénk karbolszagot terjesztve.</p>
<p>– Legyen nyugodt, Rózsa, nagyobb baj is eshetett volna! Atyja
még eszméletlen ugyan, de komolyabb sérüléseket nem szenvedett.
Hanem tudja, micsoda fölfedezést tettünk? Atyja nem volt egyedül, a
gépben találtunk egy másik eszméletlen férfit is!</p>
<p>– Egy másikat?</p>
<p>– Valami katonatiszt. Senki sem ismeri, azt sem tudják, hogyan
került az ördöngős masinába. A szegény rosszabbul járt, mint atyja,
– az esés alkalmával fejjel belezuhant a gép üveg- és
rézalkatrészeibe és rútul összevagdalta magát. Hanem úgylátszik,
megszokta már az ilyféle koppanásokat, a teste tele van régi
sebforradásokkal…</p>
<p>Mialatt még azon tanakodtak, vajjon ki lehet a rejtélyes idegen,
a betegszobából vad lárma hallatszott.</p>
<p>Szergiusz visszanyerte eszméletét és harsogó hangon követelte a
körülállóktól, boruljanak térdre és hallgassák meg az új
revelációt, amelyet Isten szelleme sugalt neki, amikor a teremtés
ködében mellette lebegett a vizek fölött.</p>
<p>A százados, akin erős sebláz vett erőt, azalatt eszméletlenül
<span class="pagenum"><a name="Page_62" id=
"Page_62">-62-</a></span> feküdt a mellékszobában; álmában egyre
egy nevet emlegetett: Zina!</p>
<p>A nyaralóbeliek rossz éjt töltöttek. Rózsa az éj első felében
ott virrasztott atyja mellett. Hajnal felé a tanár kiszökött
ágyából és az égbolt felé tekintve, amelyen már csak a sarki
csillag ragyogott, a Sziriusz szót hangoztatta, – az ápolók még
jókor elfogták.</p>
<p>Az orvos belátva, hogy a halasztás még veszedelemmel járhat,
Szergiuszt korán reggel legnagyobb csendben átszállította az
intézetbe.</p>
<p>A leány bús megadással értesült a történtekről. Nem affektált
valami nagy fájdalmat, tíz viharos esztendő alatt volt ideje
hozzátörődni atyja betegségéhez.</p>
<p>A délelőtt folyamán a százados is magához tért és miután sokáig
csodálkozva tekintett végig orvosán, azt a kérdést intézte hozzá,
kihez legyen szerencséje?</p>
<p>Az orvos mosolyogva nevezte meg magát és visszaadta a
kérdést.</p>
<p>– Tibor Ákos vagyok… De mondja, kérem, miért nem visel ön
parókát?</p>
<p>Az orvos felelet helyett megtapogatta a beteg üterét, a százados
arcát pedig hirtelen pír futotta el.</p>
<p>– Bocsánatot kérek, – hebegte zavartan, – nem tudtam, hogy a
tizenkilencedik században méltóztatik élni…</p>
<p>Azzal a falnak fordult és egészséges álomba merült. Az orvos
diadalmasan sietett Rózához. <span class="pagenum"><a name=
"Page_63" id="Page_63">-63-</a></span></p>
<p>– Megvan! Most már tudjuk kicsoda, – Tibor Ákos gróf.</p>
<p>– Az oroszlánvadász?</p>
<p>– Az oroszlánvadász, a léghajós, a lóidomító, a tonkingi
önkéntes, – szóval a nemzetközi vészmadár, aki ott van mindenütt,
ahol fejbetörésre kerül a sor. Csodálom, hogy első pillanatban rá
nem gondoltam!</p>
<p>Délután a sebesült felkönyökölt ágyában. Először kiváncsian
megtapogatta fején a kötést, aztán sokáig figyelmesen szemlélte a
szoba berendezését, végül megakadt a szeme a vöröskeresztes
ápolónőn.</p>
<p>– Tetszik valami? – kérdezte az ápolónő.</p>
<p>– Legyen szíves, mondja meg, minő dátumot írunk? – kérdezte a
százados óvatosan.</p>
<p>– 1885-ik évi október 20-ik napját, – felelt az ápolónő, aki
megszokta már, hogy lázbetegei csodálatosnál csodálatosabb
kérdéseket intéznek hozzá.</p>
<p>– És mi történt velem?</p>
<p>Az ápolónő elmondott mindent, úgy, ahogy tudta.</p>
<p>– Beszálltak abba a gépbe, a gép pedig leesett a toronyról és
legurult a zöldséges kertbe… Úgy hozták fel önöket matracokon…
Ennyi az egész…</p>
<p>A beteg hitetlenül rázta fejét, jósokára újra megszólalt:</p>
<p>– Ugy-e bár, a fejemen két vágás van? Egyik mély, – ez a
homlokomon meg lapos?</p>
<p>– Igenis, méltóságos úr. <span class="pagenum"><a name="Page_64"
id="Page_64">-64-</a></span></p>
<p>– A vállamon is megsebesültem?</p>
<p>– Igen!</p>
<p>– Lássa! Most huzza ki a kardomat hüvelyéből és nézze meg, mit
lát a pengén?</p>
<p>Az ápolónő megtette a kivánságot.</p>
<p>– Egy barna foltot.</p>
<p>– Vér!</p>
<p>– Azt hiszem, rozsda…</p>
<p>A sebesült figyelmesen nézte a pengét, majd azt mormogta:</p>
<p>– Hat órai kurta vasat a zsiványnak!</p>
<p>Azzal kedvetlenül fordult a falnak. Később újra fölriadt, –
eszébe jutott valami.</p>
<p>– Nézze meg, kérem, mi van az atillám zsebében.</p>
<p>– Szivartárca, – fehér selyemkendő, – pénz, – lám! egy női
keztyű… rózsaszínű selyemkeztyű!</p>
<p>– A keztyűt! A keztyűt!</p>
<p>A százados csillogó szemmel, lángvörös arccal ült ágyában.
Sokáig nézte a keztyűt, aztán beszívta illatát.</p>
<p>Mikor az orvos később meglátogatta, kiküldte az ápolónőt.</p>
<p>– Hol van Szergiusz tanár? – kérdezte.</p>
<p>– Az őrültek házában.</p>
<p>– Helyes, nagyon helyes; kérem, doktor úr szállíttasson engem is
oda és adasson rám kényszerzubbonyt… <span class="pagenum"><a name=
"Page_65" id="Page_65">-65-</a></span></p>
<p>– És ugyan miért?</p>
<p>– Mert kötni való bolond vagyok. Nem hiszi el? Majd
bebizonyítom! Ugy-e bár, a Sziriusz indulása és esése közt nem sok
idő telt el?</p>
<p>– Alig egy másodperc. A gép fölágaskodott és lebukott a
toronyról.</p>
<p>– Én pedig az idő alatt egy hosszú kalandot éltem át…</p>
<p>– Álom, százados úr, lázas álom, semmi egyéb. Az alvó érintése,
– valami illat, amely az orrába csap, – a zaj, amely fölébreszti, –
ez néha elég arra, hogy képzelete egy pillanat alatt a megelőző
események hosszú láncolatát dolgozza ki…</p>
<p>– Jól van, de a keztyű! Álomban találtam és ime itt van!</p>
<p>Az orvos kezébe vette a keztyűt és elmosolyodott.</p>
<p>– Gondolkozzék csak, hol járt, mielőtt ide jött?</p>
<p>– Lássuk! Azelőtt való éjjel a kaszinóban játszottam, – sokat
nyertem, – aztán mulattunk… nagyon mulattunk… Cigány, bakatori,
Szt. Julien-pezsgő, – sok pezsgő, – Giza, Mili – eh.</p>
<p>Hirtelen elhallgatott.</p>
<p>– Azt hiszem, – mondta később, – mégis csak álom lehetett.</p>
<p>Az orvos azt mondta a házikisasszonynak, hogy a sebesült
állapota már annyira megjavult, hogy le lehetne szállítani a
helyőrségi kórházba. <span class="pagenum"><a name="Page_66" id=
"Page_66">-66-</a></span></p>
<p>– Nem, – mondta a leány, – a gróf maradjon itt, amíg kedve
tartja. Ő részese volt atyám rögeszméjének, – szeretném, ha némi
elégtételt nyujthatnánk neki…</p>
<p>Néhány nap mulva a beteg már cigarettázva sütkérezhetett az
ablakon beáradó verőfényben.</p>
<p>– Álom volt, vad álom! – ismételgette magában.</p>
<p>Egyszerre a szemét kezdte törülni… Mi ez? Nappal is kisértenek
már a szellemek? Az az elbűvölő álomkép, Rozina, a velencei Zina,
világos nappal megjelent előtte. Egy percre megjelent a szemben
levő ablak függönyei közt, – élve, virulva, bájos közvetlenségben,
rávetette szemét, virágaival babrált, aztán megint eltünt a szoba
méhében…</p>
<p>Tiboron babonás izgatottság vett erőt. Nem szólt senkinek, de a
nap hátralevő részét az ablak függönye mögött töltötte, este pedig,
miután a kedves kisértet nem akart többé mutatkozni, kedvetlenül
feküdt ágyába.</p>
<p>Izgatottsága még másnap is tartott, az orvos egy csepp lázt
észlelt rajta.</p>
<p>Két nap mult el így. A százados már-már megbarátkozott a
gondolattal, hogy túlizgatott képzelete ismét valami
hallucinációval fogott ki rajta, amikor estefelé a titokzatos ablak
mögött halk énekhangot hallott. Egy lágy női althang dudolta:
<span class="pagenum"><a name="Page_67" id=
"Page_67">-67-</a></span></p>
<div class="poem">
<div class="stanza"><span class="i0">Tegnap este
gondolámban<br /></span> <span class="i0">Ült a szőke bájos
gyermek…<br /></span></div>
</div>
<p>La biondetta!</p>
<p>A százados lehunyt szemmel, egész testében remegve, állott az
ablaknál és visszafojtott lélegzettel szívta magába a dallam minden
akkordját.</p>
<p>– Rummal parancsolja a teát? – kérdezte a háta mögött az
ápolónő, a csészével csörömpölve.</p>
<p>Tibor ajkához emelte ujját.</p>
<p>– Csitt! hallja!</p>
<p>– Igen, a kisasszony dalol.</p>
<p>A százados zavartan tekintett reá.</p>
<p>– Miféle kisasszony?</p>
<p>– Rózsa kisasszony.</p>
<p>– Rózsa, – Rozina, – Zina.</p>
<p>Tehát itt van, eljött, ő az! Ez őrültség ugyan, de boldog
őrültség!</p>
<p>A zene elhallgatott.</p>
<p>– Mióta van itt Rózsa kisasszony? – kérdezte a százados.</p>
<p>Az ápolónő csudálkozva nézett reá.</p>
<p>– Amióta született, hiszen az apja háza!</p>
<p>– Biztosan tudja ezt?</p>
<p>– Évek óta ismerem Szergiusz kisasszonyt!</p>
<p>– Szergiusz kisasszony? Adja rám az atillámat, – mondta Tibor
rekedt hangon, – át kell mennem hozzá, a végére kell járnom a
dolognak… <span class="pagenum"><a name="Page_68" id=
"Page_68">-68-</a></span></p>
<p>Botjára támaszkodva, gyors léptekkel bicegett át és
bejelenttette magát.</p>
<p>A házikisasszony nyugodt szeretetreméltósággal fogadta.
Meglátszott modorán, hogy gyerekkora óta egy amerikai lady
szabadságát élvezte.</p>
<p>A százados egy székre támaszkodott és tág szemekkel bámult reá…
Semmi kétség – ő az! Ugyanez a délceg termet, az a tömör, kissé
barna arc, ugyanazok az okos szemek… S ami meglepő, majdnem lesujtó
hatást gyakorolt reá, az egy apró, kerek angolflastrom volt a leány
állán, ugyanazon helyen, ahol Zina a karmolást kapta, amikor a
generális gyalázatos támadása ellen védekezett…</p>
<p>– Annyira sápadt, rosszul érzi magát? – kérdezte a leány
aggódva.</p>
<p>– Semmi, köszönöm, egészen jól vagyok!</p>
<p>A nevelés hatalma, a társadalmi szokás, de főleg egy határozott,
tiszteletet parancsoló vonás a leány modorában, – mindez oly
erősnek bizonyult, hogy a százados képes volt rátérni a közönyös
beszédtárgyra, amelyet Rózsa megpendített.</p>
<p>A leány később észrevette, hogy vendégének szeme folyton arcára
van szegezve, s azt mondta:</p>
<p>– Lássa, én is megsebesültem, a papagályom megkarmolt.</p>
<p>Azzal kerek állához szorította kendőjét. Tibornak <span class=
"pagenum"><a name="Page_69" id="Page_69">-69-</a></span> úgy
rémlett, mintha a kendő alá egy könnyü mosolyt rejtett s mintha e
mosolyban volna egy csöpp szeretetreméltó impertinencia.</p>
<p>Végre távoznia kellett. A folyosón megállott, – a megoldatlan
kérdések egész raja ostromolta. Zina él, a bájos álomkép testet
öltött, – de miért nem akar ráismerni? Amaz emlékezetes éjjel azt
mondta neki a Tibor-kastély tavának partján: viszont fogjuk egymást
látni és meg fogjuk egymást érteni.</p>
<p>Igéretének felét beváltotta, mikor fogja beváltani másik
felét?</p>
<p>E pillanatban zongorahangok szólaltak meg odabenn, aztán megint
az a dal: la biondetta!</p>
<p>Ah! Zina hát megelégelte már a bujósdit s most e dallal akarja
visszacsalni, hogy aztán kacagva boruljon a nyakába…</p>
<p>A százados maga sem tudta, mit tesz, amikor már újra benyitott a
szobába.</p>
<p>A leány csodálkozva emelkedett föl a zongora mellől…</p>
<p>– Zina! – kiáltotta Tibor.</p>
<p>A leány nem futott a nyakába, hanem meghökkenve, zavartan,
lángvörös arccal hátrált meg. Szeme a csengetyü gombját kereste.
Aztán meggyőződhetett, hogy nincs mitől félnie, a százados
megszégyenülten, alázatos magatartásban állott előtte. <span class=
"pagenum"><a name="Page_70" id="Page_70">-70-</a></span></p>
<p>– Ön rosszul van, százados úr?</p>
<p>– Bocsásson meg, – az a dal! – de már elmult…</p>
<p>A leány aggódva tekintett reá.</p>
<p>– Talán jó volna, ha értesítenők a rokonait, vagy – Zinát?</p>
<p>– Zinát? Tehát itt van? Ön tud róla?</p>
<p>– Az orvosok, az ápolók mondták, hogy lázában egyre Zinát
emlegette. Nem tudom – talán a huga vagy a jegyese…</p>
<p>Tibor fejét rázta, valami indokolatlan keserűség lepte meg. Jó
ideig elgondolkozott, aztán elszántan kérdezte:</p>
<p>– Kisasszony, józan eszem érdekében kérem, mondja meg: ismeri a
Beppo Rozina nevet?</p>
<p>– Ismerem, – mondta Rózsa elcsodálkozva; – hisz a dédanyám
neve!</p>
<p>Tibor rémülten tekintett reá, gondolatai végleg
megzavarodtak.</p>
<p>– Szergiusz Lőrinc vette el, – folytatta a leány, – aki Mária
Terézia idejében kancelláriai hivatalnok volt. Azt mondják
különben, hogy nagyon hasonlítok dédanyámhoz…</p>
<p>– Nagyon hasonlít hozzá! – visszhangozta Tibor tompa hangon.</p>
<p>Rózsa egy a falon függő, megbarnult képhez lépett.</p>
<p>– Lássa, ez az arcképe, ha pudert hintenék a hajamba,
<span class="pagenum"><a name="Page_71" id=
"Page_71">-71-</a></span> azt hihetné, hogy én vagyok. A kép
azelőtt atyám tornyában függött, – valószinüleg ott látta?</p>
<p>A százados felszökött helyéből és a képhez lépett. A keret fején
két angyal egy cartouchet emel, amelybe e szavak vannak írva:</p>
<p><i>Rozina Beppo – Venezia 1746.</i></p>
<p>Most már visszaemlékezett, hogy látta. Látta, még reá is
köszöntötte poharát. Még valami jutott eszébe.</p>
<p>– Énekesnő volt Rozina Beppo?</p>
<p>– Nem tudom, meglehet, hogy édesatyám tudná megmondani.</p>
<p>Tibor kezdett magával félig-meddig tisztába jönni. De a dal! a
dal!</p>
<p>Rózsa erre is készségesen megadta a választ.</p>
<p>– Gyermekkoromban ragadt reám, amikor atyámmal Velencében
jártam. Nemrégiben, magam sem tudom, hogy miért, ismét eszembe
ötlött. Valami ragadós dallama van, folyton a fülembe csengett,
szinte üldözőbe vett. Gyakran szoktam dalolni, csak hogy
szabaduljak tőle… Mert a zenéről, egyedüli szórakozásomról, nagy
bajaink közepett sem mondtam le.</p>
<p>– Úgy kell lenni, hogy akkor is dalolta, amikor a nyaralóba
jöttem. Kezdem érteni!</p>
<p>Rózsa kérdőleg tekintett reá, ő még semmit sem értett az
egészből.</p>
<p>A százados, aki még most sem nyerte vissza hidegvérét,
<span class="pagenum"><a name="Page_72" id=
"Page_72">-72-</a></span> nem vette észre, mekkora udvariatlanságot
követett el, midőn magyarázat nélkül elbúcsúzott és szobájába
bicegett. Belátta, hogy nem alkalmatlankodhatik tovább is a
háziaknak és hogy reá nézve is tanácsosabb, ha e titokzatos ház
légköréből mielőbb távozik.</p>
<p>Másnap elküldött inasáért, becsomagoltatta kevés holmiját,
kocsit hozatott és este búcsúlátogatásra jelentkezett a
házikisasszonynál.</p>
<p>Rózsa kalappal fején fogadta, éppen hosszú keztyűivel
babrált.</p>
<p>– Én is lemegyek a városba, – mondta búsan, – nincs már mit
keresnem e szomorú házban. Az orvos ma végre megengedte, hogy
meglátogassam szegény atyámat, – atyám egyre ön után
kivánkozik.</p>
<p>– Akkor el fogom hozzá kísérni.</p>
<p>A leány fejével bólintott.</p>
<p>– Nem mertem önt megkérni, de vártam, hogy velem jön. Köszönöm.
Meglehet, hogy jelenléte megnyugtatja atyámat.</p>
<p>Vagy egy óra mulva becsöngettek a nyaralószerü épületbe.</p>
<p>A beteg egy barátságos szobában feküdt; már huszonnégy órája,
hogy kevés megszakítással folyton aludt.</p>
<p>Mikor a fiatalok benyitottak hozzá, mintegy titokzatos érintésre
fölriadt. <span class="pagenum"><a name="Page_73" id=
"Page_73">-73-</a></span></p>
<p>– Vigyázzatok – suttogta – vigyázzatok, mert kémekkel vagyok
körülvéve. A világ urai féltik tőlem hatalmukat és ártalmatlanná
akarnak tenni… De én nevetem erőlködésüket. Én meghalok, de az
eszme él és élni fog te benned, Tibor Ákos!</p>
<p>Aztán leültette maga mellé a századost és nagy tűzzel közölte
vele a jövőre vonatkozó terveit, meghagyva neki, minő javításokat
eszközöljön a Sziriusz szerkezetén. Tibor szórakozottan hallgatta a
beteg tudós fellengős képtelenségeit. Ha hébe-korba fölpillantott,
szeme találkozott Rózsa könnyes tekintetével, aki mozdulatlanul
állott az ágy fejénél.</p>
<p>Szergiusz később ismét elálmosodott; az orvos e jelenségből egy
közeledő krizisre következtetett. Rózsa letette kalapját és
kijelentette, hogy atyja mellett fog virrasztani; a százados pedig
úgy érezte, hogy neki sem szabad még távoznia.</p>
<p>Az orvos és Rózsa a beteg ágya mellett maradtak, Tibor a
mellékszoba kerevetén ült. A beteg lihegése áthallatszott
hozzá.</p>
<p>Hajnal felé Szergiusz hirtelen fölriadt mély álmából és a
századost kivánta.</p>
<p>– Megesküdtetek már? – kérdezte.</p>
<p>Rózsa megütközve tekintett reá, Tibor ajkába harapott. A beteg
dühösen fakadt ki.</p>
<p>– Ej, így vagyunk? Kicsaltad titkomat, megosztottad <span class=
"pagenum"><a name="Page_74" id="Page_74">-74-</a></span> velem
dicsőségemet s most nem akarod elvenni a leányomat?</p>
<p>Az orvos egy kérlelő pillantást vetett a századosra; Tibor
megértette s azt mondta:</p>
<p>– Nem rajtam mult, hiszen beteg voltam!</p>
<p>– Fogjatok kezet! – parancsolta Szergiusz kevés gondolkozás
után. – Most Isten és a világ előtt eljegyezlek egymásnak, atyai
hatalmamnál fogva… Fiam, öleld meg menyasszonyodat!</p>
<p>A százados karjaiba zárta a leányt és ajkával könnyen
megérintette haját.</p>
<p>Rózsa aztán vizet adott atyjának, a százados pedig ismét átment
a mellékszobába. A leány kis idő mulva utána jött. Zavartan
megigazította haját a tükör előtt, aztán lángvörös arccal, de
bátran leült Tibor mellé.</p>
<p>– Szegény barátom, ön nagy keresztet vállalt magára, amikor ily
szerencsétlen emberek közelébe jött, minők mi vagyunk. Megbocsát
szegény atyámnak?</p>
<p>– Mindig áldani fogom emlékét, – mondta Tibor komolyan.</p>
<p>A leány meghökkenve pillantott rá, de nem válaszolt, mintha nem
akarná vagy nem merné megérteni e szavak rejtett értelmét.</p>
<p>Jó ideig ültek így, mialatt a beteg odaát nyugodtan aludt. A
leány is küzködött már az álmossággal, <span class=
"pagenum"><a name="Page_75" id="Page_75">-75-</a></span> Tibor
pedig figyelmesen szemlélte Rózsa arcát. Ez az arc komoly volt,
okos és jóságos. A nagy szenvedések, a lemondások hosszú láncolata,
amelyekből a leány eddigi élete állott, nem voltak képesek lelkének
tiszta nyugalmát megzavarni.</p>
<p>– Áldani fogom atyja emlékét, – ismételte Tibor halkan, – mert
neki köszönhetem életem boldogságát.</p>
<p>A leány most fölemelte a fejét.</p>
<p>– Mit mond? Egy elgyötört, beteg agy ötlete… Hiszen mi nem
ismerjük egymást!</p>
<p>– Én régóta ismerem. Mit akar? Arcára van írva, hogy jó, nem,
tiszta, – én nem vagyok az, de tudnia kell, hogy ön mellett én is
azzá lehetek.</p>
<p>Rózsa zavartan nézett reá.</p>
<p>– Tudja, hogy nem vagyok gazdag?</p>
<p>A százados kicsinylő mozdulatot tett a kezével… Bánta is ő! Jól
tudta, hogy a dúsgazdag családja, amelyet gyakran vérig kínzott és
kétségbeejtett kalandos hóbortjaival, készségesen nyitná meg előtte
szívét és pénztárcáját, ha – akár egy mesalliance árán is –
józanabb életmód folytatására tökélné el magát.</p>
<p>Rózsának eszébe jutott valami.</p>
<p>– Gondoljon arra, akit annyira szeret, gondoljon Zinára!</p>
<p>– Zinára gondolok. Tudja ki az? Elmondom. Egyszer – álmomban
vagy ébren, az most már egyre <span class="pagenum"><a name=
"Page_76" id="Page_76">-76-</a></span> megy – egy csodálatos
mesevilágban jártam, – ott föltaláltam Zinát. Mit mondjak? Szép
volt, jó, édes – mint maga. Éreztem, lelkemből mint emelkedik a
fölszínre az a kevés jó tulajdonság, ami bennem még megmaradt. Ő
szegény volt és alacsony származásu és én meg akartam érte halni;
amikor pedig sajgó szívvel visszajöttem a valóságba, megláttam önt
és fölismertem önben Zinát. Térdre akartam borulni, azt akartam
mondani: itt vagyok, szeretlek, nem eresztelek többé! Akkor történt
meg velem először, hogy gyáva voltam egy nővel szemben…</p>
<p>A százados, akit tüze szokatlan ékesszólásra ragadt, hirtelen
elhallgatott. Most vette csak észre, hogy kezében tartja a leány
kezét. Rózsa néhány eredménytelen kisérletet tett, hogy
kiszabadítsa ujjait, aztán visszavetette fejét a pamlag támlányára
és mozdulatlanul nézte a szoba tetejét.</p>
<p>– Nem vagyok babonás, – mondta Tibor halkan – de lássa, én azt
hiszem, ereinkben két régóta elhalt szerelmes vére folyik, akik új
életre ébredtek, hogy szerelemmel tegyék jóvá a mult
szenvedéseit…</p>
<p>Mindketten elhallgattak. Tibor érezte, hogy a leány ujjaiból
delejes áram ömlik át a testébe, édes lángba borítva egész valóját.
Nem mert mozdulni, de úgy találta, hogy boldogság volna így
eltölteni az örökkévalóságot. A szoba csendjét egy óra ketyegése
zavarta csak, az ablakon beáradó sápadt reggeli fény <span class=
"pagenum"><a name="Page_77" id="Page_77">-77-</a></span> birokra
kelt a lámpa fényével. Rózsa feje – mintha egy ellenállhatatlan
kényszernek engedne – lassan lesiklott a kerevet támlányáról és
megpihent a férfi vállán. Tibor azt hitte, hogy elnyomta az álom, –
amikor azonban föléje hajolt, szeme találkozott a leány tiszta
tekintetével. <span class="pagenum"><a name="Page_78" id=
"Page_78">-78-</a></span></p>
<div class="chapter">
<h2>A láp virága.</h2>
</div>
<p>Öt perc mulva kilenc óra!</p>
<p>A tanár úr – vagy, amint szívesebben szólíttatta magát: a
királyi tanácsos úr – idegesen nézte az ó-németnek csúfolt,
százfülkéjü ebédlő oszlopos óráját. Ráncos kis uzsorás arca gonosz
kifejezést öltött.</p>
<p>– Öt perc múlva kilenc!</p>
<p>A feleségének különben is olyan ideges-ijedős arca volt, mintha
örökké remegne valami bekövetkezhető istencsapástól. Amint most
összekulcsolt kezekkel tekintett férjére, éppenséggel olyan volt,
mint a szenvedő szűzanya. Csak jóval fonnyadtabb.</p>
<p>A kis Adél meg ott duzzogott az Andrássy-útra nyíló
ablakfülkében, némán, mozdulatlanul, sírásra hajló szájjal. A
szobában az a bizonyos, gyakran idézett vihar előtti csend
honolt…</p>
<p>A néma családi tragédia a körül fordult meg, hogy Adél vőlegénye
megkésett a vacsorától. A tanár, tekintet <span class=
"pagenum"><a name="Page_79" id="Page_79">-79-</a></span> nélkül,
vagy éppen tekintettel a hanyag fiatalemberre, pontban kilenc
órakor tálaltatni akart; az asszonyok azonban úgy vélekedtek, hogy
a vesepecsenyének nem ártana, ha még egy kicsit künn sisteregne a
konyhában. Keveset kérlelték, de csak félhangon, aztán ijedten
elhallgattak, amikor zsarnokukat szokása szerint elöntötte az
epe.</p>
<p>– Rendetlen, léha ember! Egy ember, akinek nincsenek elvei!</p>
<p>A távollévő vőlegénynek szólt. Rendetlen ember – ez volt a
Mihályi-házban a legsúlyosabb vád, amit valakire mondhattak. Ha
csak azt mondták volna Adélnak, hogy jegyese szabad óráiban lókötő,
talán nem fájt volna neki annyira. Rend a szőrszálhasogatásig, rend
a fanatizmusig uralkodott ebben a házban.</p>
<p>A tanár dühös kárörömmel járt-kelt a házban. Szinte félt, hogy a
jövendőbeli veje még kilenc előtt be találna toppanni, hogy részt
vegyen a vacsorában.</p>
<p>Már nem jöhetett, – kilenc óra volt.</p>
<p>– A vacsorát! – kiáltotta a zsarnok irtóztató hangon.</p>
<p>– De papa! – kérlelte Adél kétségbeesetten.</p>
<p>– A vacsorát! – rikácsolta a tanár, megsemmisítő pillantást
vetve a feleségére. Most már komolyan dühös volt.</p>
<p>Az asszony két kezébe fogta a fejét és úgy sietett a konyhába.
Adél végtelen keserűséggel eltelten, izgatottan <span class=
"pagenum"><a name="Page_80" id="Page_80">-80-</a></span>
csavargatta ujjai közt a zsebkendőjét. A tanár pedig asztalhoz ült,
nyakába kötötte az asztalkendőt és várt. Gonosz szemmel, előretolt
alsó ajakkal, mint az éhes harcsa.</p>
<p>Házsártos ember volt a híres tudós akkor is, ha nem volt éhes. A
családja félt tőle, a klinikai ingyenbetegei is rettegtek gyilkos
orvosi szerszámai és hallatlan gorombaságai miatt. Csak a kollégái
nem vették komolyan, meg az egyetemi hallgatók, azok a léha
medikusok, akik előadása közben néha papirgolyókat dobáltak az
orrára és harsogó kacagással kísérték magyarázatait. Ezek azt is
állították, hogy a nagy tudós orvosi tudománya nem emelkedik fölül
a köpülyöző borbélyokén.</p>
<p>Valaha, egy letűnt korban, amikor még kötéllel fogdosták össze
az új kultúrállam berendezéséhez szükséges tudományos
inventáriumot, őt is megtették híres embernek, holmi állati
szorgalommal szárított növénypreparátumok miatt. Való igaz, hogy
még családjában is, ahol rendületlenül állott fönn az apa
világraszóló tudományába vetett hit, a nagytapasztalású
vasaló-asszony házi receptjei szerint gyógyították a náthalázt.</p>
<p>Tehát föltálalták a vacsorát.</p>
<p>A hölgyek nem igen nyúltak az ételhez, a tanár szokott
farkasétvágyával neki esett a tálaknak, nagy szakértelemre és
tetemes maliciára valló megjegyzésekkel <span class=
"pagenum"><a name="Page_81" id="Page_81">-81-</a></span> fűszerezve
az egyes fogásokat. (Ha az orvosi vegytanhoz nem is, a konyhaihoz
igazán értett.)</p>
<p>Mikor a gyümölcsöt állították eléje, odalenn, az ablak alatt,
egy sebesen ügető kocsi állott meg. Két perc múlva belépett a
vőlegény: Jurisics János.</p>
<p>Előkelő tartásu, széles vállu, magas fiatalember volt. Nyugodt
jókedvvel lépett a szobába, könnyed elegánciával hajolt meg az
öregek előtt, aztán mosolyogva ajkához vonta kissé ellenkező
menyasszonya kezét.</p>
<p>Egy kérdő pillantást vetett a leány kipirult arcára. Mikor szeme
végigfutott a vacsora maradványain és találkozott a tanár gyilkos
pillantásával, megérthette a helyzetet, mert barna arcán könnyű
mosoly jelent meg, amelyben volt egy csepp gúny is, de több őszinte
jókedv.</p>
<p>– Bocsánat a késésért, – mondta hanyag udvariassággal. – Egy
kedves emberemmel találkoztam, – kicsit elpletykáztuk az időt…</p>
<p>Kicsit elpletykáztuk az időt, – ennyi volt az egész
mentsége!</p>
<p>Adél feje szomorúan lekonyult, a tanár pedig lehúzta szögletes
fejét a vállai közé, mint az ugráshoz készülő farkas. De nem szólt
semmit. Ennek a fiatal uracsnak, aki tulajdonképpen nem tudott
semmit és nem is volt semmi, oly biztos, kimért modora volt, amely
még a világhírü tudósnak is imponált.</p>
<p>Adél később egy esdő pillantást vetett anyjára. <span class=
"pagenum"><a name="Page_82" id="Page_82">-82-</a></span> Ez a
pillantás azt jelentette: Mégis, talán adnánk neki vacsorát?</p>
<p>Az asszony lopva pillantott a férjére. Az meg tenyerébe
támasztotta az állát és most már úgy nézett maga elé, mint a
jóllakott harcsa. Emésztésével volt elfoglalva, ilyenkor éppen
veszedelmes lett volna őt ingerelni.</p>
<p>Adél végül szükségét érezte, hogy megtörje ezt az ideges
csendet.</p>
<p>– Frakkban? – kérdezte félénken a vőlegényétől.</p>
<p>– A kaszinóba akarok aztán menni. Valami lesz odafenn…</p>
<p>A tanár valami halk vakkanás-félét hallatott.</p>
<p>– Tessék! ez a fiatal nulla, aki majd csak a leánya pénzével
lesz numerussá, a kaszinóba megy vacsorálni. Fácánt, tengerirákot,
burgundival, talán pezsgővel is…</p>
<p>A tanár e pillanatban nem gondolta meg, hogy főleg azért
jegyezte el leányát e fiatal nullának, mivel az a kaszinóban
szokott vacsorálni.</p>
<p>Valamit mormogott, majd fölkelt és lefeküdt az ebédlő
kerevetére.</p>
<p>Egy kicsit hánykolódott még, aztán mélyen elaludt. Ez is
hozzátartozott a házirendhez. Egészségi szempontból csak két órával
a vacsora után szokott az ágyba feküdni, – addig azonban nyitott
szájjal hortyogott a kereveten. A tanár azt állította, hogy ő
ilyenkor <span class="pagenum"><a name="Page_83" id=
"Page_83">-83-</a></span> nem alszik, hanem figyelmesen hallgat a
többiek beszélgetésére; azért meg is követelte, hogy a szobában
maradjanak.</p>
<p>Mihályiné nesztelenül forgolódott az asztal körül, a mátkapár
pedig az ablakfülkébe vonult. Jurisics néhány kísérletet tett, hogy
valami közömbös beszélgetést kezdjen, igyekezete azonban a leány
hallgatásán hajótörést szenvedett. Adél hátra támasztotta a fejét
és csukott szájjal, félig lehunyt pillákkal bámult maga elé.</p>
<p>Jurisics ösztönszerüen érezte, hogy a leány gondolataiban vele
foglalkozik és hogy szívét keserűség tölti el…</p>
<p>– Haragszik? – kérdezte egyszerre, menyasszonya keze után
nyúlva.</p>
<p>A leány fejét rázta és fázékonyan összefonta két karját a
keblén.</p>
<p>– Mi baja hát?</p>
<p>– Nincs bajom, – volt a suttogó hangon adott válasz.</p>
<p>– Hogy egy perccel elkéstem? Mondja, érdemes erről beszélni?</p>
<p>Adél egy érzékeny pillantással válaszolt, aztán újra makacs
hallgatásba merült. Látszott rajta, arcán látszott, hogy meg van
sértve.</p>
<p>A fiatalember vagy egy félóráig még ott ült a túlfűtött
szobában, figyelmesen hallgatva az óra ketyegését <span class=
"pagenum"><a name="Page_84" id="Page_84">-84-</a></span> és az öreg
hortyogását. Fölváltva hol Adélt, hol az anyját nézte. Adél
egyáltalában kerülte a pillantását, csinos arcán a szomorú lemondás
kifejezése ült; az anyja pedig az asztalkendőket rakosgatta, közbe
pedig olyan szemekkel nézte a vőlegényt, mint a haragos kotló.</p>
<p>Jurisics egy ideig az ajkát rágta, aztán hirtelen fölemelkedett
a helyéről. Forró vérhullám szökött a szívéből a fejébe…
Kimondhatatlan jól esett volna neki, ha egy ökölcsapással
bezúzhatta volna az ablak tükörüvegét, hogy a téli éjszaka hideg
levegője beáradhasson a szoba nyárspolgárias, kiállhatatlan
fülledtségébe…</p>
<p>– Elmegy? – kérdezte a leány szintén fölemelkedve.</p>
<p>– El!</p>
<p>Menyasszonya nem tartóztatta. Mikor hozzálépett, hogy búcsút
vegyen, eszébe jutott valami.</p>
<p>– Adél, szeretném, ha egy pillanatra velem jönne az
előszobába.</p>
<p>A leány habozott.</p>
<p>– Jőjjön, kérem!</p>
<p>Kérés volt, de parancs alakjában mondva. Az asszony egy ijedt
kotló-pillantást vetett a leányra, de Adél azzal nyugtatta meg
anyját, hogy egy nagy, kötött kendőt vetett a vállára. <span class=
"pagenum"><a name="Page_85" id="Page_85">-85-</a></span></p>
<p>– Valamit akar mondani? – kérdezte zavartan, amikor odakünn
szemben álltak.</p>
<p>– Szeretném, ha tisztába jönnénk egymással… Valami kifogása van
ellenem… Szóljon, mi az? Igy ez nem mehet tovább… Én csak azt
látom, hogy néha hidegen, néha meg éppen ellenségesen bánik velem…
Hogy miért? arról fogalmam sincs… Néha csak sejtem: ezért, vagy
azért, – biztosat sohasem tudhatok meg, mert maga a világért sem
mondaná…</p>
<p>Eleintén nyugodtan és halkan beszélt, hogy odabenn meg ne
hallják, de aztán megfeledkezett magáról és fölemelt hangon
folytatta:</p>
<p>– Maguk kissé megalázó szerepet szántak nekem a házukban, –
pedig tudhatnák, hogy nincs hozzá való tehetségem… Újabb időben úgy
tapasztalom, hogy atyja gyűlöletével tisztel meg… Fogalmam sincs,
hogy miért, de látom, hogy puszta megjelenésem is bántja már…</p>
<p>A leány szavába vágott:</p>
<p>– Nem úgy van… Apuska már nem fiatalember és különös szokásai
vannak, – de ezeket tisztelni kell.</p>
<p>(Ez volt az alkotmányos formula, amellyel a Mihályi-ház hölgyei
öreg zsarnokuk minden szeszélyét legalizálták: Apuska már nem
fiatalember…)</p>
<p>A fiatalember vállat vont.</p>
<p>– Nem venném túlságosan komolyan az öreg úr különcködéseit, ha
tudnám, hogy magára számíthatok. <span class="pagenum"><a name=
"Page_86" id="Page_86">-86-</a></span> De én semmit sem tudok. Csak
sejtem, hogy maga nem szeret.</p>
<p>Meglátszott a leány arcán, hogy meg van sértve. A fiatalember
folytatta:</p>
<p>– Meglehet különben, hogy nekünk különböző fogalmaink vannak a
szerelemről. Akit én szeretek, annak én meg tudok bocsájtani egy
gyilkosságot is, nemhogy holmi apró-cseprő formahibákat… Nem, Adél,
maga nem szeret… Miért nem őszinte? Pedig nekünk tisztában kell
lennünk egymással. Lássa, eljöhet az az idő, nagyon könnyen
eljöhet, amikor azt fogom magától követelni, hogy válasszon a
szülei közt és köztem… Számíthatok akkor magára? Félek, hogy nem.
Mondja egy szóval: számíthatok?</p>
<p>Adélt megijesztették vőlegényének szavai. Nem is talált reájuk
egyhamar választ.</p>
<p>Jurisics pedig növekedő fölindulással nézte. Tisztán érezte,
hogy ő, aki tulajdonképpen csak a hozománya miatt közeledett
Adélhoz, mostani fölhevülésében már több szenvedélyt érez iránta,
mint amennyit a leány egész langyos lelke megérteni és befogadni
képes. Pedig a leány vonzalomból lett az övé.</p>
<p>Menyasszonyának félénk zárkózottsága csak ingerelte. Valami
ellenállhatatlan vágyat érzett, hogy összetörje a jégburkolatot
szívén. Hirtelen magához ragadta és erőszakosan csókolni
kezdte.</p>
<p>– Beszélj hát, szeretsz? <span class="pagenum"><a name="Page_87"
id="Page_87">-87-</a></span></p>
<p>A leány megrémült és védekezett.</p>
<p>– De János!</p>
<p>Mihályiné, aki odabenn aggódni kezdett, hogy leánya meghüti
magát a fütetlen előszobában, e pillanatban kinyitotta az
ajtót.</p>
<p>– Adél!</p>
<p>Jurisics kénytelen volt a leányt elereszteni.</p>
<p>– Jó éjt, – mondta, kezet nyújtva neki.</p>
<p>A kelleténél tovább tartotta tenyerében a leány kezét, azt a
beszédes kézszorítást azonban, amely kibékíthette volna a multtal
és fölbátoríthatta volna a jövőre nézve, hiába várta.</p>
<p>Mikor lenn volt a sötét utcán, bosszankodott is magában, de
nevetett is. Érezte, hogy valami felsülésfélén ment keresztül. Hogy
is juthatott eszébe, hogy ezt a kis női nyárspolgárt megnyerje egy
rohammal és föluszítsa a szülei ellen?</p>
<p>Gondolkozott, hogy mit tegyen a történtek után? Mindenesetre a
legkényelmesebb utat fogja választani: hagyja a dolgokat folyni
úgy, amint eddig folytak, régi, rendes medrükben. Valami majd csak
lesz belőle, – ha nem is házasság…</p>
<p>A kaszinójába akart menni és mivel a legközelebbi
bérkocsiállomáson nem talált kocsit, gyalog folytatta utját.</p>
<p>A körtértől befelé megelevenedett a kihalt utca. Csoportos
színházlátogatókkal találkozott, akik összefogózva <span class=
"pagenum"><a name="Page_88" id="Page_88">-88-</a></span> siettek
haza, hangos megjegyzésekkel birálgatva az operai előadást.</p>
<p>Egypár száz lépésnyire beljebb hárman jöttek vele szemben. Egy
alacsony nőalak, hosszú köpenyegben és fehér csipkekendővel a
fején, jobbról-balról egy-egy férfi kísérte. Mind a hárman
karonfogva mentek és patyolatkedvükben lehettek, mert néha
meg-megálltak az aszfalton és nagyokat nevettek.</p>
<p>– No lám, Jurisics! – kiáltotta most a két gavallér közül a
kisebbik.</p>
<p>– Jó estét, Gróthy! – szólt vissza Jurisics.</p>
<p>A fehérkendős asszony abbahagyta a kacagást és egy kiváncsi
pillantást vetett Jurisicsra, a Gróthy névre hallgató úr pedig,
midőn észrevette, hogy barátja nyugodtan folytatja útját, kezet
fogott hölgyével, aztán Jurisics után futva, a karjába
kapaszkodott.</p>
<p>– Szervusz öregem, – jó, hogy találkozunk, – legalább nem kell
kigyalogolnom a Városligetig, – mondta lihegve.</p>
<p>– Ki az az asszonyka? – kérdezte Jurisics.</p>
<p>– Csinos asszony, egyéb semmi, – magyarázta Gróthy. – Különben
valami csiri-csári hivatalnok felesége. A harmadik, aki velünk
volt, az ura.</p>
<p>– Udvarolsz az asszonynak?</p>
<p>– Dehogy udvarolok, – inkább ő udvarol nekem. Formálisan belém
van bolondulva ő is, meg a férje is. Egyre invitálnak, küldenek
utánam. De amint <span class="pagenum"><a name="Page_89" id=
"Page_89">-89-</a></span> <i>komolyan</i> akarok beszélni az
asszonnyal, mindjárt a szemem közé nevet, aztán elmondja a
férjének, aki szintén nevet… Nem tudom, mit gondolnak felőlem ezek
az emberek? Úgy látszik, nem vesznek komolyan!</p>
<p>A kis Gróthy kicsit bosszus volt, de nem haragudott. A kis
Gróthyt tulajdonképpen Szentgróthy úrnak hívták, de bizalmas
emberei úgy vélekedtek, hogy neki a név fele is elegendő. A
városban mindenki ismerte. Kurtaszárnyu frakkban, smokingban, vagy
Ferenc József-kabátban, nyakát magas inggallérba szorítva, virággal
a gomblyukában és csillogó monoklival a szemében, – mindenütt ott
lehetett látni, ahol a foglalkozásszerüen unatkozó emberek össze
szoktak gyülekezni.</p>
<p>Jónevü és jónevelésü ember hírében állott, kicsi termete és
simulékony modora miatt azonban ott, ahol megfordult, mindig csak
afféle <i>pót-ember</i> számba vették. A kártyaasztalnál
pótpartner, a párbajnál pótszekundáns, asszonyoknál pótudvarló és
leányoknál póttáncos. Bár mindeme mesterségekhez épp oly jól, vagy
talán még jobban értett, mint sok barátja, akit egész ember számba
vettek, – volt benne annyi jókedvü filozófia, hogy önként
visszavonult, mihelyt észrevette, hogy az igazi ember megérkezése
fölöslegessé tette az ő pót-működését.</p>
<p>Amit Szentgróthy Jurisics iránt érzett, az több volt a
barátságnál. Hasonlított egy iskolás leány rajongásához valami
regényhős iránt. <span class="pagenum"><a name="Page_90" id=
"Page_90">-90-</a></span></p>
<p>Jurisics egyszer, valami álarcos bálon, megmentette Szentgróthyt
egy féltékeny férj, vagy imádó korbácsától, másnap pedig egy
kardcsapással szétvágta a botrány-csomót, amelyet Szentgróthy jobb
ügyre méltó buzgalommal összebogozott. Szentgróthy e pillanattól
fogva szinte szentimentális ragaszkodással viseltetett Jurisics
iránt.</p>
<p>Ragaszkodása főleg abban nyilvánult, hogy naponkint egy órát
heverészett barátja legénylakásának kényelmes kerevetein, hogy
megitta Jurisics likőrjeit, elszítta cigarettáit. Különben pedig
címeres cigarettatárcákkal szokta Jurisicsot ellátni, nyiltan
hirdette, hogy őt tartja az ország első gavallérjának és sehogysem
akarta megérteni azokat az asszonyokat, akik első látásra bele nem
bomlottak barátjába.</p>
<p>Jurisics a maga módja szerint szintén megszerette Szentgróthyt.
És mivel észrevette, hogy barátja könnyelműség dolgában rajta is
túltesz és nagy jövedelme mellett is néha kétségbeejtő
pénzszükségben kínlódik, a gyámkodás egy nemét kezdte fölötte
gyakorolni. Többízben a saját tárcája és hitele igénybevételével
mentette ki hitelezői kezeiből a <i>gyereket</i>, amint
Szentgróthyt nevezni szokta.</p>
<p>A két jóbarát tehát karonfogva folytatta útját.</p>
<p>– Menjünk valahová, Jancsi! – indítványozta Szentgróthy.</p>
<p>Valahová! – az nála orfeumot jelentett. <span class=
"pagenum"><a name="Page_91" id="Page_91">-91-</a></span></p>
<p>– Nagyon éhes vagyok, a kaszinóba megyek.</p>
<p>– Folytatjátok ma a csatát? – kérdezte Szentgróthy
kiváncsian.</p>
<p>Azokra a hazárd kártyapartikra célozott, amelyek egy hét óta a
kaszinóban folytak, egy a vidékről fölrándult mágnás
tiszteletére.</p>
<p>– Revanche-sal tartozom, – vetette oda Jurisics.</p>
<p>Egy ideig némán haladtak egymás mellett, míg Szentgróthynak
megint eszébe nem jutott valami.</p>
<p>– Igaz, – miért hagytad el őket ma olyan korán?</p>
<p>(<i>Ők</i> alatt mindig Mihályiéket értették.)</p>
<p>– Megint belecsömörlöttem egy időre a társaságba, – mondta
Jurisics kelletlenül. – Kiállhatatlanok voltak megint.</p>
<p>– Adél is?</p>
<p>– Adél is, az öregek is. Adél olyan szemrehányó pillantásokat
vetett reám, mint a haldokló őz a vadászra, – hogy ujat ne mondjak.
Persze, fogalmam sincs, hogy miért?</p>
<p>– Mindenesetre valami pletykát hallottak.</p>
<p>– Én is arra gondoltam. Talán éppen azt, hogy megint játszom. Az
öreggel különben nem törődném, – epés bolond, akivel akkor se
tudnék megférni, ha nem játszanám… Nem való annak húsból-vérből
való vő, hanem óraműre járó automáta, amelynek a kulcsát ő hordaná
a zsebében. Egy automáta, amely másodpercre van beigazítva, jön és
megy, fejével bólint, <span class="pagenum"><a name="Page_92" id=
"Page_92">-92-</a></span> vízzel keverve issza a bort és kezet
csókol Adélkának… Pedig tudod, hogy nincs egy csepp
automáta-tehetségem!</p>
<p>– Előre látom, egy nap majd ott fogod őket hagyni.</p>
<p>Jurisics keserűen nevetett.</p>
<p>– Ők engem, nem én őket.</p>
<p>Szentgróthy meghökkenve állott meg.</p>
<p>– Mi bajod?</p>
<p>– Semmi, – de ha ez az eljegyzés fölbontatik, akkor kitöri a
nyakamat… Tudod, hogyan élek. Apám főrendiházi tag, számos rendjel
tulajdonosa és sokszoros <i>s a többi</i>, a vagyona azonban
belefér a kabátja belső zsebébe. Mint bankigazgató, – azt hiszem,
olyasmi? – busás fizetést kap ugyan, de ezt a fizetést havonkint el
is költjük, ketten, az utolsó krajcárig. Nekem ezenkívül egy csomó
adósságom is van… Nem sok, mindössze legfölebb harminc-negyvenezer
forint, amit mint a gazdag Mihályi-leány vőlegénye, félvállal is
elbírok, – de ha holnap fölbontom az eljegyzésemet – hiszen ismered
a zsidaimat!</p>
<p>Mind lassabban lépkedtek, most megálltak az aszfalton.</p>
<p>– Bolond állapot! – mormogta Szentgróthy.</p>
<p>– A szülőkre már nem számíthatok, – folytatta Jurisics. –
Eleinte az apám neve imponált nekik, de most már az se hat, mert
megszokták. Az öreg Mihályi <span class="pagenum"><a name="Page_93"
id="Page_93">-93-</a></span> gyűlöl. Ha nem tartaná vissza a
botránytól való félelem, talán már holnap az orrom előtt becsapná a
háza ajtaját. Azt hiszem, már csak valami eklatáns bizonyítékot
keres ellenem, akkor aztán meg fog alkudni a botránnyal is.</p>
<p>– Pedig egy jóvérű fiatalember ellen mindig lehet bizonyítékot
találni, – vetette közbe Szentgróthy.</p>
<p>– Egy reményem van még: a leány. Ha ezt megnyerhetném, egészen
megnyerhetném magamnak, akkor félvállról beszélhetnék az
öregekkel…</p>
<p>Szentgróthy diadalmasan tippentett a homlokára.</p>
<p>– Persze, – ez az! A leány!</p>
<p>Aztán hirtelen megfogta Jurisics karját.</p>
<p>– Szereted?</p>
<p>Jurisics halkan elnevette magát.</p>
<p>– Te néha oly együgyüen tudsz kérdezni!</p>
<p>Szentgróthy ugyancsak elnevette magát.</p>
<p>– No no, hiszen csak úgy értem, ahogy a tizenkilencedik
században szokás ilyesmit érteni… Különben elég csinos és van
valami fagyos zárkózottság a modorában, ami engem a megfagyott
pezsgőre emlékeztet…</p>
<p>– Talán megfagyott limonádét akarsz mondani?</p>
<p>– Azért kérdeztem, hogy szereted-e, mert régi tapasztalás
szerint egy nő elbolondítására az a legbiztosabb mód, ha az ember
maga is bolondul utána… A hidegvér ilyenkor nem ér semmit. Az csak
akkor jó, <span class="pagenum"><a name="Page_94" id=
"Page_94">-94-</a></span> ha a hódítás megtartásáról van szó. A
forradalmárok mind vérmes emberek, az imperátorok pedig
flegmatikusak.</p>
<p>– Meglepő megfigyeléseid vannak, – jegyezte meg Jurisics szelid
gúnnyal. – Megvallom egyébiránt, hogy a leányt éppenséggel nem
találom ellenszenvesnek. Csinos, szelid és önző. Jó kis asszonyka
lesz belőle, aki majd belevonja a férjurát is önzése szűk körébe és
akinek a vágyai nem szárnyalnak túl a konyha meg a gyerekszoba
falain.</p>
<p>– Hát igazán csak limonádé?</p>
<p>– Olyasmi, – de nekem jó volna. A pezsgőt az ember a házon kívül
megtalálja.</p>
<p>Lassu léptekkel folytatták útjukat, Szentgróthy szórakozottan
nézte az óráját.</p>
<p>– Még tizenegy óra sincs. A pártid csak kettő után kezdődik, –
látod, még elmehetnénk valahová… Elmehetnénk a <i>Kacagó
galamb</i>-ba… Egypár csinos leány énekel ott… <i>Jesszi</i> is oda
jár mostanában…</p>
<p>– Éppen az kellene még, hogy most énekesnők után futkossak, –
szólt Jurisics.</p>
<p>– Igazad van, – jobb, ha egyedül megyek. Éjfél után majd
találkozunk odafenn. Ugy-e, még nem is láttad Jesszit?</p>
<p>– Ki az a rattler-nevü hölgy? – kérdezte még Jurisics.</p>
<p>Szentgróthy halk füttyentést hallatott. <span class=
"pagenum"><a name="Page_95" id="Page_95">-95-</a></span></p>
<p>– Még csak nem is hallottál róla? – Nem lehet azt úgy
kutyafuttában elmondani! – Virágárus leány…</p>
<p>– Most már tudom.</p>
<p>– Semmit se tudsz! Jesszi csodálatos, talányos lény, aki vagy
két hónappal ezelőtt bukkant fel a fővárosban… Magam sem tudom,
honnan jött – egyszerre csak ott járt-kelt a füstös orfeumokban,
egy hosszúfülü virágos kosárral a karján, szép termetét ringatva és
fehér fogait mutatva… Ha valaki megtetszik neki, virágot tűz a
gomblyukába. Pénzt nem kér érte, a bankót elfogadja, az apró pénzt
visszautasítja… Tudod, hogy nem vagyok naiv gyerek, de
megmondhatom, még rám is azt a benyomást teszi, mintha hercegnő
volna, aki puszta kalandvágyból keresi föl a lebújokat… A tartása,
az öltözködése egy hercegnőé… A legcsudálatosabbat elfelejtettem
megmondani: Jesszi megközelíthetetlen!</p>
<p>– Még neked is? – vetette közbe Jurisics némi gúnnyal.</p>
<p>– Mindenkinek az, pedig az egész fiatalság töri magát utána…</p>
<p>– Holnap majd többet beszélünk erről, – mondta Jurisics, akit
barátja bőbeszédűsége untatni kezdett. <span class=
"pagenum"><a name="Page_96" id="Page_96">-96-</a></span></p>
<p>&nbsp;</p>
<p>Szentgróthy a <i>Kacagó galamb</i> felé vette útját, Jurisics
pedig betért egy keskeny mellékutcába, hogy ne kelljen a körútra
kerülnie. Nappal kihalt, sötét utca, éjjel a lámpafénytől világos
és a duhaj jókedvtől hangos. A sok kávéház és táncterem sarkon
követi egymást, a ki-becsapkodott üvegajtók mögül cimbalmozás és
rikoltás hallatszik.</p>
<p>Éppen elhaladt egy ilyen lármás csapszék piros lámpása alatt,
midőn a háta mögött üvegcsörömpölést és dühös kiáltást hallott,
aztán egy emberi test végigzuhant a kövezeten.</p>
<p>– Ezt a hazafit ugyancsak kidobták, – konstatálta magában
Jurisics, akinek ilyen jelenetek iránt is edzett idegei voltak,
anélkül, hogy érdemesnek tartaná visszafordulni.</p>
<p>Könnyü, futó léptek és halk ruhasuhogás neszét hallotta, aztán
valaki minden bevezetés nélkül karonfogta; egy ibolyaszagu, nevető,
a futástól lihegő, karcsú női alak haladt mellette, ütemes
léptekkel. <span class="pagenum"><a name="Page_97" id=
"Page_97">-97-</a></span></p>
<p>Jurisics az első pillanatban ösztönszerűen le akarta rázni a
karjáról, de aztán hirtelen Jesszire gondolt és, bár maga sem tudta
miért, igent bólintott. Jesszinek kellett lenni, akiről Szentgróthy
beszélt…</p>
<p>– Hiszen ez úgy esik, mint a mesében, – mondta magában.</p>
<p>A leány fogai csillogtak, amint nevetett.</p>
<p>A nagy hidegben födetlen fővel járt. Nyakára fehér, finom prémes
gallér simult, keztyűs kezében kis kosarat himbált.</p>
<p>A következő pillanatban Jurisics, aki be volt avatva a nagyváros
éjjeli életének apró-cseprő titkaiba, már sejtette, hogy minek
köszönhette a leány ismeretségét. Egy rendőrtiszt járt a nyomukban.
Mikor végül a fiatalember türelmetlenül sarkon fordult és
kelletlenül fölemelt fővel fordult a hivatalnok felé, az kevés
habozás után betért egy mellékutcába.</p>
<p>– Üldözte? – kérdezte Jurisics a leánytól.</p>
<p>– Óh, már hetek óta a sarkomban van ez a Csámpor… Nem mehetek
már sehová, hogy elém ne tolja a förtelmes arcát… Amióta belátta,
hogy szóval nem mehet semmire, rám akar ijeszteni…</p>
<p>– Miért is csavarog egyedül ilyenkor? – kérdezte Jurisics.</p>
<p>– Hiszen magammal hoztam Fricit. Hanem amikor ülünk a
kávéházban, egyszerre neki rontanak a pincérek Fricinek,
kifordítják a zsebeit, elvesznek tőle <span class=
"pagenum"><a name="Page_98" id="Page_98">-98-</a></span> egy tucat
rossz kanalat, amit elcsent a kasszából, miközben a kaszirnőnek
udvarolt, aztán kidobják az utcára…</p>
<p>– Hallottam a puffanását, – konstatálta Jurisics.</p>
<p>– Jó fiu az a Frici, – tette hozzá a leány, – csak kár, hogy nem
tud elszokni a lopástól… A <i>Kacagó galamb</i> ruhatárából is
ezért csapták el…</p>
<p>Oly közömbös hangon mondta, mintha csak arról volna szó, hogy
valaki nem tudja abbahagyni a dohányzást… Tehát ez volt Szentgróthy
<i>hercegnője!</i></p>
<p>– Szeretője a Frici? – kérdezte Jurisics.</p>
<p>A leány nevetett, halk, harmonikus kacagással. Nem
bosszankodott, inkább mulatságosnak találta a fiatalember
ötletét.</p>
<p>– Frici büszke lesz, ha ezt elmondom neki!</p>
<p>Egy bicegő alak közeledett feléjük; hóna alatt klakká lapított
cilinderkalapját tartotta, zsebkendőjét a szemére szorította.</p>
<p>A leány megállott.</p>
<p>– Nagyon megvertek, Frici? – kérdezte jószívűen.</p>
<p>– A gazemberek tönkre tették a kalapomat!</p>
<p>– Fogadni mernék, hogy még az éjjel elcseréled újjal.</p>
<p>– Haza kisérjem? – kérdezte a bicegő.</p>
<p>– Nem kellesz. Majd elkísér ez az úr.</p>
<p>Frici alázatos bizalmaskodással köszönt és távozni <span class=
"pagenum"><a name="Page_99" id="Page_99">-99-</a></span> akart, a
leány azonban utána szólt, keresgélni kezdett a virágai közt és
odadobott neki egy bankjegyet.</p>
<p>Azzal megint Mihályi Adél vőlegényének karja alá fűzte a kezét
és jókedvűen mondta:</p>
<p>– Még nincs kedvem hazamenni. Ha akarja, elmennék önnel
valahova…</p>
<p>Jurisics azonban már megelégelte az utcai kalandot. Gúnyos
udvariassággal mondta a leánynak:</p>
<p>– Boldogtalan vagyok, hogy nem élvezhetem tovább szellemes
társaságát – de várnak reám.</p>
<p>– A felesége?</p>
<p>– Eltalálta.</p>
<p>– Gondoltam, hogy házas ember. Ön nem jár oda, ahova én. Pedig
fővárosi ember és uriember… Mondja, csinos a felesége?</p>
<p>Jurisics úgy találta, hogy Szentgróthy <i>hercegnője</i> kissé
szemtelen. Még mielőtt válaszolhatott volna, a leánynak már más
járt a fejében.</p>
<p>– Jó volna, ha találhatnék egy fiakkert, – mondta.</p>
<p>A közelben fiakker-állomás volt; Jurisicsnak csak füttyenteni
kellett a kocsiért. Jesszi összefogta a ruháját és beszállott, a
kocsi nyitott ablakán valamit Jurisics felé nyujtott.</p>
<p>– Tegye a gomblyukába, – mondta – és adja otthon a feleségének!
Jó éjszakát!</p>
<p>Kis ibolyabokréta volt. <span class="pagenum"><a name="Page_100"
id="Page_100">-100-</a></span></p>
<p>&nbsp;</p>
<p>Szentgróthy egypár napig nem mutatkozott barátjánál, aztán
egyszer, délben megint eljött. Mialatt Jurisics inasa két
elefántcsont hajkefével dolgozta meg a gazdája fejét, addig
Szentgróthy szórakozottan járt-kelt a kis szalonban, sorra
nézegette a fotografiákat, amelyeket már százszor látott, végül
leakasztott egy buldogrevolvert a falról és lovagias állásba vágva
magát, célba vette önmagát a tükörben.</p>
<p>– Hallod, – mondta Jurisics, a multkor megismerkedtem a
Jessziddel. Gondolom, hogy ő volt…</p>
<p>Leírta a külsejét.</p>
<p>– Persze, hogy Jesszi volt! – kiáltotta a fiatalember. – Nos mit
szólsz hozzá?</p>
<p>– Semmit. Különben elég csinos, de egy cseppet sem
szenzációs.</p>
<p>– Első látásra egy igazi szépség se tesz szenzációs benyomást.
Majd ha másodszor látod!</p>
<p>– Elég volt nekem egy sütet a hercegnődből. Különben
<span class="pagenum"><a name="Page_101" id=
"Page_101">-101-</a></span> nem éppen tartózkodó. Meg se kérdezte a
nevemet és el akart vinni az ő mulatóhelyeire.</p>
<p>– Egész éjjel csavarog a városban és nem szeret egyedül járni.
Mindig visz valakit: egyszer egy zsebtolvajt, másszor egy
méltóságos urat. Éppen nem válogatós. Ha egyik gavallérja tolakodó
lesz, akkor ott hagyja a faképnél és fog magának a következő
utcasarkon másikat…</p>
<p>Nem beszéltek többet Jessziről és Jurisics nem is gondolt vele
többet.</p>
<p>Ebéd után meglátogatta a menyasszonyát, és mivel a tanárt nem
találta otthon, meglehetősen jól érezte magát az asszonyokkal.
Adélnak, mint mondani szokás, jó napja volt és amikor a téli
verőfény kicsalta őket egy félórára az Andrássy-úton sétálók közé,
a hidegtől kipirult arcával és kivételesen jószabásu prémes
kosztümjében feltünően csinos volt. Láthatólag tetszett neki, hogy
a járókelők kiváncsian utána fordultak és büszkén símult két fejjel
magasabb vőlegénye karjához.</p>
<p>A tanár is tűrhető hangulatban volt a vacsoránál. Valami
miniszteri ebédről jött, talpig díszmagyarban. Ebéd közben
felköszöntővel ünnepelték világraszóló tudományát. Ez oly
békülékennyé tette, hogy meg se szidta az asszonyokat délutáni
sétájukért, sőt, midőn Jurisics kifejezést adott ama véleményének,
hogy az üresedésben levő főrendiházi tagságok betöltésénél alig
<span class="pagenum"><a name="Page_102" id=
"Page_102">-102-</a></span> mellőzhető olyan érdemes tudós, mint
Mihályi tanár, az öreg úr kivételesen egy véleményen volt
jövendőbeli vejével.</p>
<p>Mikor Jurisics elbúcsuzott, Adél saját jószántából nyujtotta
feléje az arcát.</p>
<p>Az a könnyű csók, amellyel a leány hűvös arcát érintette,
jókedvü megnyugvással töltötte el. Utóbbi időben gyakran esett meg
vele, hogy nyugtalanító kétségek gyötörték. A jövő oly
bizonytalanul feküdt előtte, jelen exisztenciája pedig, költekező
életmódja és korlátolt jövedelme mellett gyakran veszedelmesen
hasonlított kalandor-exisztenciához. Most megint biztosabb talajt
érzett a lába alatt. Az önmegtérés e pillanatában el is határozta,
hogy nem megy többé a kaszinóba játszani. Haza megy aludni, – előbb
azonban megiszik valahol egy csésze teát.</p>
<p>Betért egy jobbfajtáju kávéházba. A kávéházban sokan voltak,
többnyire katonatisztek és öreg urak, aztán egy elegáns vidéki
asszonyokból és hangos urakból álló nagyobb társaság, amely
összetolt márványasztaloknál mulatott. Jurisics a plüsskerevetes
sarokfülkébe vonult és az esti lapok olvasásába mélyedt.</p>
<p>Egyszerre fölpillantott és meglátta megint Jesszit. Ott
járt-kelt a vendégek közt, virágos kosarával a kezében.</p>
<p>A leány véletlenül vetődött csak ide. Az utcáról <span class=
"pagenum"><a name="Page_103" id="Page_103">-103-</a></span>
benézett és meglátta a szemközt levő óriási tükörfalakban
sokszorosan visszacsapó villamos fényt. Ez a ragyogás becsalta a
sötét utcáról, mint az éjjeli pillangót. Hanyagul lépegetett a
márványasztalok közt, nem is törődve, vagy észre sem véve azt a
feltünést, amelyet a vendégek, de különösen az asszonyok közt
okozott. Az asszonyok gyönyörködve, a fiatalabbak közülök meg éppen
elragadtatással nézték. A kaszirnő is egyre rajta legeltette a
szemét.</p>
<p>Nagyon szép volt. Felséges, nagy, izmos, mint egy fehér hattyu.
Kissé előrehajló nyakával és fölemelt tenyerével, amelyben kosarát
tartotta, ama vízhordó leányok nemes plasztikájára emlékeztetett,
amelyek antik gemmákon láthatók.</p>
<p>Egy öreg úrnak, aki barátságos mosollyal bólingatott feléje,
virágot tűzött a gomblyukába: egy fiatal dandynek, aki pisszegve
intette magához, hátat fordított. Egy vörös kamasz, aki egy pap
vagy színész formájú úr társaságában szundikált üres palackokkal
megrakott asztalánál, most fölébredt és erőnek-erejével meg akarta
ölelni Jesszit. A leány jó ideig csendesen védekezett ellene, aztán
megérintette a szomszéd asztalnál ülő katonatiszt vállát.</p>
<p>– Segítsen, kérem!</p>
<p>Mialatt a tiszt a becsípett emberrel veszekedett, addig Jesszi
már kikeresett a kosarából egy ibolyabokrétát és a sarokfülkébe
lépve, szó nélkül Jurisics <span class="pagenum"><a name="Page_104"
id="Page_104">-104-</a></span> gomlyukába tűzte, miközben
véletlenül horzsolta a fiatalember arcát.</p>
<p>– Reám ismer? – kérdezte mosolyogva.</p>
<p>– Hogyne! Mit csinál itt?</p>
<p>– Nem akarok ma zenét hallgatni, – fáj a fejem.</p>
<p>Engedelmet se kérve, szembe ült a fiatalemberrel és miközben
nagy, szürke szemeivel kiváncsian nézte Jurisicsot, hosszú keztyűit
lefejtette ujjairól. Kifogástalan új, finom keztyűt viselt; jól
ápolt, fehér kezén meg drágakő csillogott. A kigombolt kabátkája
alól ruhája látszott, pompásszabású, fekete csipke-derék. Amit a
testén viselt, az bizonyára többet ért, mint amennyit egy év alatt
is kereshetett a virágaival.</p>
<p>Egy pohár tejet kért, azt némán kavargatta, közbe szórakozottan
nézegette egy élclap képeit. Jurisics azalatt őt nézte, félig
lehúnyt pillái alól szomjas szemmel szívta föl üde ajakát.
Félprofilból látta, és úgy találta, hogy még soha életében nem
állott oly individuális báj hatása alatt, mint most, e
selyempillájú, telt állú, édesszáju, komoly leányarc láttára.
Szentgróthynak igaza volt: a leány másodszori látásra elszédítő
hatással volt rá, még az a finom ibolyaillat is, amely ruhájáról
áradt.</p>
<p>Most vette csak észre, hogy Jesszi őt ugyancsak nagy kiváncsi
szemmel nézi.</p>
<p>– Önnek nincs is felesége, – mondta aztán minden <span class=
"pagenum"><a name="Page_105" id="Page_105">-105-</a></span>
bevezetés nélkül, mintha a multkori beszélgetést folytatná
csak.</p>
<p>– Kitől tudja?</p>
<p>– Azt is tudom, hogy önt Jurisicsnak hívják. Gróthy mondta…
Gróthy sokat beszél önről, – tulajdonképpen mindig önről beszél… Ha
az ember hihetne neki, akkor ön nem is volna ember, hanem valami
istenféle… Nagyszerű! Gróthy azt is mondta, hogy én bele fogok önbe
bomlani… Gróthy néha ostobaságokat beszél…</p>
<p>– Nemcsak néha, hanem gyakran.</p>
<p>Jó ideig beszélgettek még Szentgróthyról, – más tárgyról úgy se
tudtak volna beszélni…</p>
<p>Az a becsípett úr, aki Jesszit az imént meg akarta ölelni, most
borotvált arcu barátja karjára támaszkodva, bizonytalan léptekkel
közeledett feléjük. Hosszú beszédet intézett Jurisicshoz, amelynek
körülbelül az lehetett az értelme, hogy szívéből sajnálja előbbi
illetlenségét, – aztán kezet akart fogni vele és barátjával
egyetemben letelepedett melléje a piros kerevetre.</p>
<p>Jurisics fölkelt és egy kérdő pillantást vetett a leányra.</p>
<p>– Igen, menjünk, – mondta Jesszi, keztyűi után nyulva.</p>
<p>– Hová vigyem? – kérdezte a fiatalember, mikor künn voltak az
utcán. <span class="pagenum"><a name="Page_106" id=
"Page_106">-106-</a></span></p>
<p>– Csak a legközelebbi kocsiig. Mégis haza megyek, – fáj a
fejem.</p>
<p>– Haza kísérjem?</p>
<p>– Nem, nem lehet.</p>
<p>– Miért nem?</p>
<p>Jesszi nevetett.</p>
<p>– Senki sem tudja az urak közül, hogy hol lakom, hát önnek sem
kell tudnia.</p>
<p>– Nem rossz? Talán attól fél, hogy meglátogatom?</p>
<p>A leány nem válaszolt, hanem kezet nyujtott neki és beszállt a
kocsiba.</p>
<p>Jurisics az éjjel a leánnyal álmodott. Kavargó fellegeken pihent
és a karjaiban tartotta Jesszit, aki szerelemittasan simult hozzá.
Mikor reggel fölébredt, az ajkán még érezni vélte csókjainak
melegét.</p>
<p>– Az ördögbe, – mormogta elgondolkozva, – nem szeretném, ha most
rögeszmémmé lenne ez a leány…</p>
<p>Valaki a rögeszméjévé lesz, – e kifejezés alatt azt a
veszedelmes lelki állapotát értette, amikor valami nő annyira
befészkelte magát a fantáziájába, hogy egész gondolkozásának
központjává lett. Eddig azt a gyakorlatot követte, hogy
homeopatikus úton gyógyította ezt a betegséget, amelyet nem akart
szerelemnek nevezni.</p>
<p>Szívós energiája, amely szerelmi kalandjaiban érvényesült és
hazárd elszántsága, amellyel alkalomadtán <span class=
"pagenum"><a name="Page_107" id="Page_107">-107-</a></span> egész
exisztenciáját föl tudta tenni egy kártyalapra, eddig rendesen
sikert biztosítottak neki. Most azonban úgy érezte, hogy szüksége
lesz rá, eljegyzésére és egész jövőjére való tekintettel, amely
utóbbit újabban gyakran oly sötét színben látta.</p>
<p>Nem fogja tehát Jesszit többé látni. <span class=
"pagenum"><a name="Page_108" id="Page_108">-108-</a></span></p>
<p>&nbsp;</p>
<p>Megesett egyszer, hogy Mihályi tanár úr szakadó esőben egy
lassan kocogó omnibusz sarkában meglapulva, a mocskos ablaküvegen
át megpillantotta jövendőbeli vejét, amint csinos broomjában
nyílsebesen ügetett végig az Andrássy-út faburkolatán.</p>
<p>E véletlen találkozás alkalmat szolgáltatott a tudósnak, hogy
összehasonlításokat tegyen a saját szerénysége és a fiatal nulla
nagyzási hóbortja közt. Ez elmélkedés eredményét néhány epés célzás
alakjában föl is tálalta aztán Jurisicsnak. A fiatalember először
ki akart térni a reá nézve kellemetlen fejtegetés elől, amikor
apósa mindinkább belebeszélte magát a méregbe, Jurisicsban egy
pillanatra felülkerekedett megint a nagyúr, s meglehetős kicsinylő
hangon olyasfélét mondott, hogy nem szereti, ha magánügyeibe
avatkoznak. Nyilatkozatát mélységes csend követte. Mihályi és
felesége halálra sértetten néztek össze, Adél pedig könnyes szemmel
bámult tányérjába.</p>
<p>Jurisics vagy egy órán át hiába erőlködött, hogy <span class=
"pagenum"><a name="Page_109" id="Page_109">-109-</a></span> egy jó
szót nyerjen; a leány, aki utóbbi időben már meglehetős bizalmas
volt hozzá, hirtelen bekapta megint érzékeny csigaszarvait és
elzárkózott vőlegénye elől.</p>
<p>– Nyárspolgárok, gyógyíthatatlan nyárspolgárok! – mormogta
Jurisics, amikor csodálatos keserűséggel eltelten hazafelé
indult.</p>
<p>A belső Andrássy-út egyik háza előtt egy ismerős, kopott alak
akart elsurranni mellette. Megismerte Fricit, a virágárusleány
gavallérját. Ez a Frici úr különben határozottan csak
gázvilágításra volt berendezve. Gázfénynél tűrhetően festett, a
józan napfényben azonban keresve se lehetett volna szánalmasabb
alakot találni. A fekete ruhája nagyon kopott volt, az ember maga
meg nagyon mosdatlan; piros nyakravalót, a mellén pedig nagy
üveggyémántokat viselt.</p>
<p>Jurisics megállította és Jesszi után tudakozódott. Frici, aki
Jessziéknél alkalmilag apró házi teendőket is végzett, azt
mondotta, hogy a leány két nap óta beteges és nem hagyta el a
lakást. Mikor pedig Jurisics egy bankjegyet adott neki, Frici már a
fiatal úr nevére is emlékezett; pedig csak egyszer látta, éjjel az
utcán.</p>
<p>– Nagyságos Jurisics úr? – mondta, egy eredménytelen kísérletet
téve, hogy fanyar, merev arcára mosolyt erőltessen. – Jesszi itt
lakik, ebben a házban, a negyedik emeleten.</p>
<p>Majd hozzátette saját jószántából: <span class=
"pagenum"><a name="Page_110" id="Page_110">-110-</a></span></p>
<p>– Tegnap mondta csak: Ha Jurisics úr kérdezősködnék utánam, neki
meg lehet mondani a lakást…</p>
<p>Jesszi tehát gondol reá… Úgylátszik, valami titkos küzdelemféle
folyhatott le a leány lelkében, amely az ő kapitulációjával
végződött: most már várja Jurisics látogatását, miután egypár
nappal ezelőtt még a lakását sem akarta vele közölni. De honnan
sejthette, hogy Jurisics kérdezősködni fog utána, és hogy éppen
Fricinél fog kérdezősködni? Az intenciók e véletlen találkozásának
– amely Jurisicsot szinte megdöbbentette – meglehetősen egyszerű
magyarázata volt. Jesszi közt és a társaság közt, amely a leány
szemében a világot képviselte, egyedül Frici közvetítette az
összeköttetést. A leány tudta, hogy Frici mint ruhatáros, kisegítő
pincér és alkalmi üzenetvivő, folyton összeköttetésben van a
gavallér-körökkel, s így természetes, hogy ő is rábízta Jurisicsnak
szóló üzenetét.</p>
<p>Jurisics csak akkor vette észre, hogy hol van, amikor már
belépett a házba és fölfelé ment a meredek lépcsőn. Megállt, egy
pillanatig habozott, de a dacos keserűség, amelyet a
menyasszonyával szemben érzett, megint gyorsította lépteit. Úgy
érezte, hogy azzal, hogy elmegy a virágárus leányhoz, akit
annakelőtte kerülni akart Mihályiék kedvéért, elégtételt vesz
magának Mihályiékon. A valóságban pedig csak nagyon megkívánta már
Jesszi látását, megkívánta oly mohón és epedőn, mint az
elkényeztetett gyermek az édességet. <span class="pagenum"><a name=
"Page_111" id="Page_111">-111-</a></span></p>
<p>Odafönn egy ijesztően rút, citromarcú asszonyság nyitott neki
ajtót. Valami förtelmes dialektusban hadart valamit, amikor pedig
Jurisics kiejtette Jesszi nevét, az asszony mérgesen magára csapta
az ajtót.</p>
<p>Jurisics újra becsöngetett. Odabenn gyors szóváltás hallatszott,
az ajtó újra megnyilt, – s aki ezuttal bevezette, az maga Jesszi
volt.</p>
<p>Éppen fésülködés közben érhette, mert a leány oldalvást hajolva
jött eléje, kezével csipőig érő, vastag haját fogva össze. Zöld
lóherével behintett, fehér battisztpongyolát viselt, füzője se volt
rajta.</p>
<p>Nevetve, látható örömmel fogadta Jurisicsot.</p>
<p>– Megismertem a hangját! Szép, hogy eljött… Hogyan jutott eszébe
ide jönni?</p>
<p>– Hallottam, hogy beteg.</p>
<p>– Semmi, – inkább rosszkedvü voltam, mint beteg. Meg a fejem
fájt. Jőjjön be, kérem!</p>
<p>Egy furcsa kis szobába vezette a vendégét. A mindennapi
használatra szolgáló bútorokon meglátszott az olcsó vásári munka,
ezek mellett azonban drága fényűzési tárgyak voltak összehalmozva.
Pompás perzsa szőnyegek, egy üvegkeretű velencei tükör, ezüst
toalett-tárgyak, értékes csecsebecsék.</p>
<p>A szobában különben jókora rendetlenség uralkodott. Az ágyat még
nem vetették meg, az összegyűrt vánkosokon még ott volt a mélyedés,
amelyet Jesszi feje csinált. Az asztalon egy atlaszcipő, egy füző
és <span class="pagenum"><a name="Page_112" id=
"Page_112">-112-</a></span> néhány teknősbéka-fésü hevert. Mikor
Jurisics a kerevetre ült, egy hideg kis tárgy akadt a kezébe:
gyémánt fülönfüggő volt.</p>
<p>A leány hátra rázta a sörényét, aztán megállt vendége előtt.
Tulajdonképpen nagyon lompos volt, de Jurisics bájosabbnak találta,
mint valaha. Oly egészséges, tömör, nemes alkata volt, hogy az
öltözködés semmit sem ronthatott és javíthatott rajta.</p>
<p>Mikor most mosolyogva, a csipkéket rakosgatva mellén, kissé
révedező tekintetével szembe nézett Jurisicscsal, a fiatalembert
újra foglalkoztatta az a kérdés, amelyet már oly gyakran intézett
magához: ki ez a leány? mi fajta?</p>
<p>Aztán egyszerre úgy gondolta, hogy megtalálta a választ, amikor
a szeme megakadt egy arcképen, amely kovácsolt ezüst rámában
függött a falon. Az arckép egy feltünően szép aggastyánt ábrázolt.
Aki életében egyszer már látta ezt az éremre való profilt, a
merészen fölfésült bajuszt és ezt a fauni mosolyt, az nem
felejtette el többé Hadfalussy herceg vonásait.</p>
<p>A herceg, költekezési mániájáról és egy primadonnához méltó
szeszélyeiről jól ismert tagja volt annak a nemzetközi társaságnak,
amelyet high-lifenek szokás nevezni. Párisban lakott, a Rivierán
telelt, Angliában vadászott, Cannesban fürdőzött, Wiesbadenben
futtatott. Igazgatósági tagja volt a berlini Unionnak épp úgy, mint
a párisi és bécsi jockey-kluboknak. <span class="pagenum"><a name=
"Page_113" id="Page_113">-113-</a></span> És mivel a birtokai
véletlenül Magyarországon voltak, magyarnak mondták, bár valamennyi
ország közül éppen ezt az egyet találta a legunalmasabbnak és
valamennyi európai nyelv közül éppen a magyart beszélte legkevésbbé
jól.</p>
<p>Tehát Hadfalussy, a tehetetlen nővadász, reá tette már a kezét
erre a leányra!</p>
<p>Jurisics sokkal jobban ismerte a világot, amelyben élt, mint
hogy Jesszi titokzatos exisztenciája mögött valami titokzatos
históriát gyaníthatott volna.</p>
<p>Annak képzelte, – másnak se képzelhette volna, – aminek most
tudta. És e tudat most mégis bosszantotta, – nem! leverte.</p>
<p>Egy ideig elnézte az arcképet, aztán egyszerre brutális
nyiltsággal kérdezte a leánytól:</p>
<p>– Hadfalussy tartja ki?</p>
<p>A leány letérdelt a szőnyegre és egypár elszórt hajtűt
szedegetett össze. Most csodálkozva tekintett föl.</p>
<p>– Igen, – mondta halkan, de pirulás nélkül.</p>
<p>Ez több volt a nyiltságnál, ez cinizmus volt. Hiszen igaz, a
virág, amely a lápból fakadt ki, bármilyen üde és pompás legyen is,
nem bocsáthatja a gyökerét máshová, mint megint csak a lápba.</p>
<p>Jesszi időközben fölkelt, arca ezúttal rózsás volt, de csak a
fizikai erőlködéstől.</p>
<p>– Ismeri Hadfalussyt? – kérdezte kiváncsian. <span class=
"pagenum"><a name="Page_114" id="Page_114">-114-</a></span></p>
<p>– Némileg…</p>
<p>– Nagyon szeretném látni…</p>
<p>Jurisics meghökkenve mérte végig.</p>
<p>– Hát még nem látta?</p>
<p>– Soha életemben, – mondta a leány.</p>
<p>Oly hangon mondta, hogy bízvást el lehetett neki hinni.</p>
<p>Ennek a hihetetlenül hangzó dolognak különben igen természetes
magyarázata volt.</p>
<p>Egy ismert mester öt évvel ezelőtt, amikor Jesszi még félig
gyermek volt, fölfedezte szépségét és modellnek használta egyik
bibliai tárgyú képéhez. Hadfalussy herceg meglátta a képet Bécsben,
megvette és az angyal-modell után tudakozódott. Egy nap aztán a
herceg megbizottja, egy tekintélyes budapesti ügyvéd és képviselő
(aki az erkölcsnemesítő mozgalom egyik szerepvivője volt) megjelent
Jessziék külvárosi lakásán és fölszólította őket, hogy jőjjenek
vele Bécsbe, ahol a leányra nagy szerencse vár. Jesszi nagynénje –
a leány nem ismerte szüleit – egy pillanatig sem habozott, hanem
elfogadta az ajánlatot. Azért fogadta magához és nevelte föl
Jesszit, akinek a fejlődő szépségében rejlő értéket jókor
fölismerte, hogy öreg napjaira gondtalan életet biztosítson
magának. Miért is lett volna jobb a szegény asszony Hadfalussy
hercegnél és az erkölcsnemesítő képviselőnél?</p>
<p>Bécsben rosszul jártak. Az aggódó nagynénit és <span class=
"pagenum"><a name="Page_115" id="Page_115">-115-</a></span> a
mitsem sejtő, kiváncsi Jesszit, kétszer váratták meg a nagyúr
szalónjában, – a herceg egyszer sem ért reá őket elfogadni. Mikor
harmadszor is eljöttek az ügyvéd kíséretében, a portástól
megtudták, hogy a herceg hajnalban visszautazott Párisba.</p>
<p>A hercegnek aztán, amikor egyszer párisi házi kápolnájában ama
szent kép előtt reggeli ájtatosságát végezte, eszébe jutott megint
az angyal-modell, akinek a nevére nem emlékezett már. Gavallérember
volt, aki szép nőkkel szemben nem szívesen tévesztette szem elől az
udvariasságot. Egy nagylelkű szeszélyének engedve, azzal kárpótolta
Jesszit a bécsi útért, hogy tisztességes járadékot tűzött ki neki,
amelyet budapesti megbizottja fizetett ki minden hónap elején.
Jesszi ezentúl a herceg háztartási inventáriumában, a
kegyelemkenyéren élő hivatalnok-árvák, az öreg csatlósok, a
fölösleges vadászok, lovak és falkák mellett mint tartalékos
szerepelt, aki mindaddig számot tarthatott a nagyúr bőkezűségére,
amíg egy nyilvánosságra került hűtlensége által érdemetlennek nem
mutatja magát.</p>
<p>A leány láthatólag szeretett Hadfalussyról beszélgetni. A név
említésekor inkább valami elvont fogalomra gondolt, egy titokzatos
hatalomra, mint személyre. Félénk tisztelettel gondolt reá, aki
láthatatlan volt, mint a gondviselés s akit mégis mindenki ismert,
akiről mindenki beszélt s akinek ő mindenét köszönhette.
Félévenkint elküldte neki legujabb arcképét s <span class=
"pagenum"><a name="Page_116" id="Page_116">-116-</a></span> írt
hozzá levelet, – választ természetesen sohasem kapott. Hébe-korba
megesett, hogy a külföldi posta valami többé-kevésbbé értékes
ajándékot hozott a számára. Egyszer egy műtárgyat, másszor valami
kézimunkát, vagy éppen exotikus játékszert. Dolgokat, amelyeket a
szeszélyes herceg összevásárolt, költekezési ösztönből vagy éppen
jótékonyságból, anélkül, hogy tudott volna velük mit kezdeni.
Ilyenkor becsomagoltatta és elküldette az első címre, amely éppen
eszébe jutott.</p>
<p>Jurisics tudta, hogy ezek az apró-cseprő vonások, amelyeket
Jesszi neki elmondott, mind a hercegre vallanak. Voltak neki
palotái, amelyekben sohasem lakott, vadaskertjei, amelyekben
sohasem mulatott, – miért ne lett volna szeretője is, akit sohasem
látott? Jesszi mellett több is, Párisban, Madridban, Rómában, –
feltünő szépségek, akiknek részben telhetetlen torkosságból,
részben a szépség iránt való művészi elismerésből, legkisebb
részben jószívűségből, biztosított gondtalan életet.</p>
<p>Jesszinek volt különben egy <i>nénje</i> is, akit Ninának hívtak
és aki igen háladatlannak mutatta magát a közös <i>nagynéni</i>
iránt. Ez a csinos, szemtelen Nina a könnyelmű leányok
jószívűségével ragaszkodott Jesszihez. Egy ideig a fővárosi
orfeumokban énekelt, vékony hangon és plasztikus mimikával együgyü
nótákat csicseregve, táncolva. Jó ideig megosztotta a keresetét
<span class="pagenum"><a name="Page_117" id=
"Page_117">-117-</a></span> a nagynénjével, vagy egy hónap előtt
azonban megúnta a néni citromsárga arcát és megszökött a
chansonette-ek Mekkájába, Odesszába.</p>
<p>Ő kapatta rá Jesszit az éjjeli csavargásra. Magával vitte,
részint hiúságból, hogy imponáljon a társaságának Jesszi
szépségével és hozzáférhetetlenségével, részint ravaszságból, hogy
csaléteknek használja maga mellett. A fiatalság úgy özönlött Jesszi
nyomában, mint a moly a tűzfény után.</p>
<p>És Jesszi otthonosnak találta magát a gázfény, a borgőz és a
rikácsoló ének mellett. Bekalandozta a várost, jókedvű mosollyal az
ajkán, fehér szoknyája szegélyét maga után hurcolva az éjjeli
iszapban. Undor és vágy nélkül, mindent tudva és mindent látva.
Kacérkodott a férfiakkal, akik a nyelvükkel csettintek, ha
meglátták, mint az iskolás fiúk, ha cukros tortát visznek el
mellettük és örült annak a tekintélynek, amelyet a saját
hozzáférhetetlensége biztosított neki…</p>
<p>Jurisicsot ez a naiv cinizmus, amellyel a leány Hadfalussyhoz
való viszonyáról elmélkedett, zavarba ejtette. Elég jól ismerte a
világot, amelyben élt, de ezt a fehér virágszálat, amely tisztán és
magánosan nyílt a poshadó láp fölött, amelyből fakadt és amelyben
előbb-utóbb megint el kell merülnie, – ezt a fehér virágszálat nem
tudta hogyan osztályozni a félvilági nők természetrajzában. Úgy
érezte, hogy egy alvajáróval van dolga és valami kegyetlen vágy
fogta el, hogy <span class="pagenum"><a name="Page_118" id=
"Page_118">-118-</a></span> az arcába kiáltsa a nevét, fölébressze
és megmutassa neki, milyen úton jár.</p>
<p>– Sok szónak is az a vége: maga eladta magát, Jesszi, hogy
megélhessen! – mondta oly keserűséggel a hangjában, amely őt magát
is meglepte.</p>
<p>Jesszi, aki erre éppen nem volt elkészülve, megütközve, de harag
nélkül nézett reá. Aztán halkan mondta:</p>
<p>– Az ember nem teheti mindig azt, amit szeretne. Hiszen ön
is…</p>
<p>Hirtelen elhallgatott, arca lángvörös lett. Jurisics megértette,
hogy mit akart mondani és ő is elpirult a szégyentől. A leány
alkalmasint olyasfélét akart mondani: hisz ő is eladja magát
Mihályi Adélnak… (Szentgróthy fecseghetett valamit.)</p>
<p>Jurisics fölkelt, Jesszi pedig zavartan fogta meg a karját.</p>
<p>– Ugy-e, nem haragszik? Ostoba vagyok! Hiszen tudom, hogy
<i>az</i> egészen más… Önöknél az más!</p>
<p>Mikor Jurisics lement a lépcsőn, azon gondolkozott, hogy igazán
más-e az ő esete?</p>
<p>Érezte, hogy menyasszonyát egy cseppet sem szereti, – soha
annyira nem érezte ezt, mint éppen most, – és mégis a magáévá
akarja tenni… Igaz, hogy frigyüket pap fogja megáldani. De van-e
olyan pap a világon, aki egy gazságot szentesíthet?</p>
<p>Olyanfélét sejtett, hogy ő, az édesatyja, az öreg <span class=
"pagenum"><a name="Page_119" id="Page_119">-119-</a></span>
Mihályiék, Hadfalussy herceg ügyvédestől, hozzávéve az egész
társaságot, amelyben éltek, egy mákszemnyivel se tisztességesebbek
Jesszinél meg a nagynénjénél – legfölebb csak illedelmesebbek!</p>
<p>Adél talán jobb, de ő is csak azért, mert mindezekről nem tud
semmit. Az egyetlen érdemes köztük tehát a tudatlan. <span class=
"pagenum"><a name="Page_120" id="Page_120">-120-</a></span></p>
<p>&nbsp;</p>
<p>Szentgróthy egyszer fölverte Jurisicsot reggeli álmából. Az
éjjelezéstől sápadt arccal állott ágya előtt, a felgombolt köpenyeg
alatt frakkot viselt, fonnyadt szegfűvel a gomblyukában.</p>
<p>– Baj van, öreg! Főbe fogom magamat lőni!</p>
<p>– Miféle ostobaságot követtél el megint? – kérdezte Jurisics a
párnák közül.</p>
<p>– Játszottam.</p>
<p>Szomorúan lekanyarította válláról a köpenyeget. A kabátból egy
kártya esett a szőnyegre.</p>
<p>– Hát ez meg mi?</p>
<p>A pikk-dáma volt. Szentgróthy dühösen rátaposott a sarkával.</p>
<p>– A gyalázatos! Egész éjjel üldözött, minden lapomat
megrontotta, – most is itt van… Hogy a pokolba ragadt hozzám?</p>
<p>Aztán elmondta a dolgát.</p>
<p>– Úgy volt, hogy Szirmay feljött a kaszinóba búcsuzni…
Holnapután a főherceggel Palesztinába utazik… Azt mondta, hogy meg
akarja nyerni az utiköltséget, <span class="pagenum"><a name=
"Page_121" id="Page_121">-121-</a></span> mi meg azt mondtuk, hogy
ki fogjuk fosztani, csupa szeretetből, hogy el ne hagyhasson
bennünket… Az ördög tudja, mi ütött belénk! Magunk közt különben
nem szoktunk hazárdul játszani, – ezúttal valamennyien
beleugrottunk! A játék mostanáig folyt, egy tucat ember kidőlt
Szirmay mellől, helyöket ujak foglalták el. Szirmay 30–40.000
forintot veszített és ugyanannyit nyert. Amit veszített, azt
tizenöt ember vitte el, – amit nyert, azt jóformán magam
veszítettem…</p>
<p>Jurisics felkönyökölt ágyában.</p>
<p>– Megbolondultál? Hogy veszíthettél ennyi pénzt?</p>
<p>Szentgróthy vállat vont és zsebretett kezekkel járt föl-alá a
szobában.</p>
<p>– Szirmay ma búcsuzik, – mondta később. – Holnap pakol,
holnapután indul… A saját pénzével váltotta ki <i>fishe</i>-eit,
hiszen tudod, hogy milyen bolondja a korrektségnek! – most már csak
az én <i>bonom</i> van a zsebében… Utaznia kell, a fenség nem
várhat…</p>
<p>Jurisics halk füttyentést hallatott.</p>
<p>– Ez baj! Egész vagyonom egypár ezer forint. Hát te hogy állsz
pénz dolgában?</p>
<p>– Sehogy sem! – mondta Szentgróthy. Majd vállát vonogatva
morogta: – Hát főbe fogom magamat lőni… Ennyi az egész!
<span class="pagenum"><a name="Page_122" id=
"Page_122">-122-</a></span></p>
<p>– Mi van a családoddal? – kérdezte Jurisics növekedő
nyugtalansággal.</p>
<p>Barátja egy kicsit elérzékenyedett a családja említésekor.</p>
<p>– Az anyámnak van pénze… A múlt héten kapott a birtokára. Az
Erzsi hugomnak szánta, aki jegyben jár egy tiszttel… Ha elkérném,
talán ideadná, hanem a kis hugom vénleány maradna és kisirná a két
szemét… Akkor inkább főbe durrantom magamat!</p>
<p>– Világos dolog, – mondta Jurisics. – Meglássuk, talán
kezdhetünk más valamit.</p>
<p>Becsöngette az inast és öltözködésnek látott. Mikor elküldött a
kocsiért, Szentgróthy arca kiderült. Tudta, hogy Jurisics, mint ezt
már nem egyszer tette, hallgatagon elvállalta a felelősséget
ostobaságáért, – az ő dolga most már, hogyan fogja kimenteni a
hinárból.</p>
<p>– Próbáljunk szerencsét Rabinoviczczal, – mondta Jurisics,
amikor ketten a kocsiban ültek.</p>
<p>Rabinovicz úr amaz ágensek sorába tartozott, akik kizárólag
gavallér-üzleteket szoktak közvetíteni. Egy madárarcú ember, aki az
ángolna hajlékonyságával siklott át a büntető törvénykönyv
szakaszai közt. Különben nagyúri lakást tartott és egy gyémántokkal
teleaggatott szép feleséggel parádézott. <span class=
"pagenum"><a name="Page_123" id="Page_123">-123-</a></span></p>
<p>Mikor Jurisics megmondta az összeget, amelyre szüksége volna, az
ágens elnevette magát.</p>
<p>– Hová gondol? Negyvenezer forint, – ennyi készpénzt ma egész
Budapesten nem lehet fölhajszolni. Az öreg Sternnek talán volna, de
az sem ad, amióta uzsora miatt ülnie kellett…</p>
<p>Már egypár ágensnél jártak, valamennyinél eredmény nélkül.</p>
<p>Délután Rabinovicz fölkereste Jurisicsot. Jó hireket hozott,
mint mondta. Pénzt nem szerezhet ugyan, de szerezhetne árúkat,
amelyeket pénzzé lehetne tenni. Egy használt cséplő-garniturát, egy
nagyobb bőrszállítmányt és kétszáz érckoporsót. Mindezt meg lehetne
kapni 65.000 forintért váltóban, hat havi lejárattal. Ha gyorsan
túl akarnak rajta adni, kaphatnak érte 40.000 forintot. Ebből
Rabinovicznak 5000 forint jutna, provizió fejében…</p>
<p>Száraz nyiltsággal mondta el a dolgát, – tudta, hogy Jurisics
nem az az ember, aki sopánkodással vesztegeti a drága időt. Majd ha
kifizeti neki a provizióját, azt fogja mondani: Rabinovicz, maga
egy gazember! azzal a dolog el lesz intézve.</p>
<p>– A dolognak különben egy bökkenője van, – mondta végül az
ágens. – Az illető kereskedő csak úgy hajlandó szállítani az
árúkat, ha édesatyja, az öreg méltóságos úr elfogadja a váltót… Még
így is sokat <span class="pagenum"><a name="Page_124" id=
"Page_124">-124-</a></span> veszélyeztet… A méltóságos úr nagyon
öreg már, beteges is, vagyona nincs…</p>
<p>Jurisics dühbe jött. Hallani sem akart arról, hogy az édesatyját
belekeverje ebbe a tisztátalan üzletbe. Kikergette az ágenst.</p>
<p>Egy-két óráig idegesen járt-kelt a lakásán. Néha meg-megállott
Gróthy előtt, aki némán és viaszsárga arccal feküdt a divánon. A
gyerek teljesen meg volt törve, amióta azt hitte, hogy Jurisics nem
akar rajta segíteni. Szólni se tudott, gondolkozni se mert.</p>
<p>Mikor bealkonyodott, Jurisics megint befogatott és elhajtatott
Rabinoviczhoz…</p>
<p>– Készítsen elő mindent, én majd táviratozok az atyámnak… A
váltó holnap délután itt lesz…</p>
<p>Hosszú táviratot intézett az édesatyjához, amelyben beavatta
barátja kétségbeesett helyzetébe. Tudta, hogy az öreg, ha nincs
véletlenül nagyon rossz napja, nem fogja megtagadni segítségét. Az
öreg úr ereiben volt még egy csepp a régi könnyelmű bohém véréből,
aki épp oly könnyen adta aláirását, mint más ember a
cigarettatüzet.</p>
<p>Jurisics másnap reggel hiába várta a postát, délben és délután
még egy-egy táviratot küldött az atyjának. Választ nem kapott.
Ozsonna táján pontosan eljött Rabinovicz.</p>
<p>– Mi rendben vagyunk, – mondta. – Hát ön?</p>
<p>– Mehetünk. <span class="pagenum"><a name="Page_125" id=
"Page_125">-125-</a></span></p>
<p>Szentgróthyt elvitték magukkal. Rabinovicz összehozta őket két
úrral, akiknek egyike a cséplőgép, a bőrök és a koporsók
tulajdonosának vallotta magát. Ezekkel el kellett menniök egy
piszkos, külvárosi házba, amelynek puszta udvarán egy rozsdától
vörös gőzgép állott. Leszálltak aztán egy dohos pincébe, ahol a
koporsókat tartották, végül még kikocsiztak a vasuti raktárakba, a
bőröket megszemlélni.</p>
<p>A két fiatalember, elegáns, prémes kabátjában, dideregve és
ásítozva járta be ezeket a szomorú helyeket. Hosszú alkudozás után
megvették a kincseket. Jurisics átadta emberének a váltókat. Az
öreg Jurisics volt aláírva mint elfogadó, Jurisics Jancsi mint
kibocsátó, Szentgróthy, a raktárban egy hordónak támaszkodva,
aláírta mint forgató.</p>
<p>Rabinovicz a kezébe vette a váltókat.</p>
<p>– Csak egyszer vannak összehajtva… Nem a postán jöttek.</p>
<p>– Nem, édesatyám ma reggel megérkezett Budapestre, – mondta
Jurisics kurtán.</p>
<p>Rabinovicz később összehozta őket a vevőkkel. Újra be kellett
járniok a raktárakat, aztán megkapták a 40.000 forintjukat.</p>
<p>Mikor Jurisics átadta az ágensnek a kikötött sápot, azt mondta
neki: Rabinovicz úr, bízom benne, hogy ön a fegyházban fog
meghalni.</p>
<p>– Óh kérem, – mondta Rabinovicz, alázatos mosollyal,
<span class="pagenum"><a name="Page_126" id=
"Page_126">-126-</a></span> – a fegyház olyan dolog, hogy sohasem
lehet tudni…</p>
<p>A két barát elvált.</p>
<p>Szentgróthy beugrott az első kávéházba, ott borítékba
gyömöszölte a bankókat, az ablakon át beintett egy hordárt és
elszalasztotta Szirmayhoz. Ő pedig megfogadta magában, hogy nem
lesz többé könnyelmű és elment az orfeumba.</p>
<p>Jurisics haza ment. Erős főfájása volt és korán le akart
feküdni. Az asztalon, – azon a pikk-dámán, amelyet Szentgróthy
hullajtott el nála és amelyet az inas gondosan fölszedett a
szőnyegről, – egy táviratot talált. Az inas elmondta, hogy a
távirat már azelőtt való nap érkezett a kaszinóba, onnan csak ma
küldték ide.</p>
<p>– Hanyag népség! – dörmögte Jurisics.</p>
<p>Rövid távirat volt és fontos. Nagyon fontos. Az öreg Jurisics
szolgája küldte.</p>
<div class="blockquot">
<p><i>A méltóságos úr ma délután hat órakor szélhüdésben hirtelen
meghalt. Kérek utasításokat.</i></p>
</div>
<p>Mikor idősebb Jurisics váltójával kifizették a kétszáz
érckoporsó árát, akkor az öreg úrnak már csak egyetlen egy
koporsóra volt szüksége. <span class="pagenum"><a name="Page_127"
id="Page_127">-127-</a></span></p>
<p>&nbsp;</p>
<p>Elment abba a kis vidéki városba és eltemette az édesatyját.
Eltemette, mint nagyidőket látott embert temetni szokás: nem
annyira fájdalommal, mint inkább fájdalmas reflexiókkal telt
szívvel. Több levertséggel, mint gyásszal.</p>
<p>A temetés előtt órákon át ideges türelmetlenséggel cigarettázott
az ósdi lakás belső szobáiban. A nagy ebédlő csukott ajtaja mögül,
ahol a ravatal körül viaszgyertyák égtek, hallhatta a kiváncsi
vidékiek járását-kelését, kellemetlen moraját.</p>
<p>Kuszált tépelődései mindig csak ahhoz az <i>egy</i> gondolathoz
vezették: <i>hogy most már mindennek vége</i>.</p>
<p>Tisztán látta, hogy életében nagy változás fog bekövetkezni.
Kényelmes vágányon haladt eddig, apja neve és pénze tolta előre. A
hajtó erő most megsemmisült, – utat se látott maga előtt. A maga
erejéből kellett tovább haladnia, járatlan talajon.</p>
<p>Biztosra vehette, annak is vette, hogy Mihályi föl fogja bontani
az eljegyzést. Ismerte emberét, tudta, <span class=
"pagenum"><a name="Page_128" id="Page_128">-128-</a></span> hogy az
öreg tanár brutális gyűlölsége ki fog törni, mihelyt nem látja
többé veje háta mögött annak nagynevű, fölényes elméjü atyját.</p>
<p>Az eljegyzés föl fog bomlani. És aztán? Aztán tovább halad
feltartózhatlan zuhanásában. A hitelezői meg fogják rohanni, mint
az éhes farkasok. A 65.000 forintos váltóval nem törődik ugyan, –
ez Gróthyra tartozik, de neki magának is van jó csomó adóssága. Az
atyja pedig, nagy könyvtárától eltekintve, alig hagyott reá
egyebet, mint azt a 10.000 forint értékü papirost, amelyet
íróasztala fiókjában találtak. A hitelezői végleg le fogják
járatni, – ha be is venné a gyomra, ilyen körülmények közt
képtelenség újabb partira gondolnia.</p>
<p>Egy pillanatig arra is gondolt, hogy talán jó volna, ha
leghangosabb hitelezői száját betömné a rendelkezésére álló pénzzel
és valami tisztességes foglalkozás után nézne. Az a gondolat, hogy
pihent erejével neki fog feküdni a munkának, szinte
föllelkesítette, – amikor azonban részletesebben elgondolta, hogy
mi is az a <i>munka</i> tulajdonképpen, elvesztette a kedvét. A
munka, amely nem veszi igénybe sem vakmerő bátorságát, sem óriási
izomerejét, a munka, amelyet az ember éveken át poros akták közt
görnyedve, állati szorgalommal végez, nem volt inyére. Különös
tehetségei egyébiránt se voltak: a jogot elvégezte, úgy ahogy,
vizsgákat azonban nem tett. Ha pártfogói megbízhatók <span class=
"pagenum"><a name="Page_129" id="Page_129">-129-</a></span> lesznek
is és beültetik valami kényelmes hivatalba, mennyit kereshet ott?
Egy év alatt körülbelül annyit, amennyit már akárhányszor föltett
egy lóra, egy kártyára!</p>
<p>Mikor aztán kikisérték az öreget a temetőbe, Jurisics Jancsi,
mint egyedüli gyászoló, fásultan léptetett a halottas kocsi mögött,
amelynek teteje úgy ingadozott a tömegben, mint egy fekete
gálya.</p>
<p>És a harangzúgás közepett, amely betöltötte a kis város
főutcáját, egyre az apja szellemével feleselt.</p>
<p>A nagyatyja még egyszerü polgárember volt, jómódu vaskereskedő.
Atyját fényes tehetsége fölemelte a felső tízezer közé. Őt magát,
akinek se tehetsége, se vagyona nem volt, úgy nevelték, akár egy
dauphin-t. Oda állították amaz emberek sorába, megismertették,
megkedveltették vele azokat, akiket a gazdagság és előkelőség
tudata simákká, szabadokká és bátrakká tesz, s akik oly gondosan
tisztelik egymás egyéniségét, minden szeszélyes kinövéseivel
együtt. Odaállították, ahol nem tarthatta fenn magát. Most
elveszítette lábai alól a talajt és nem tudott magával mit
kezdeni.</p>
<p>Mikor a sírásó oda tartotta a lapátot a fekete földdel, hogy
dobjon egy göröngyöt az apja koporsójára, már tudta, hogy mit fog
magával kezdeni. Csak egy mód van még a szabadulásra: a pisztoly.
Kalandos életében, már egyetemi évei óta, mindig szem előtt
tartotta <span class="pagenum"><a name="Page_130" id=
"Page_130">-130-</a></span> ezt az ultima ratiot és most
megnyugvással gondolt reá.</p>
<p>Az éjt még apja házában töltötte. Sokáig nem tudott elaludni,
éjfél után végre átment a könyvtárba és találomra leemelt a polcról
egy kötetet, hogy álomba olvassa magát.</p>
<p>Mantegazza könyve volt: India. Sokáig olvasgatott, eleintén
szórakozottan, aztán növekedő érdeklődéssel, végül tűzzel. Látta a
bengálai öböl csöndes tükrét, hosszan elnyújtott partvonalával,
amelyben csipkés pálmák bólintgatnak, fölöttük a tropikus égbolt
mélységes azurja, – aztán a néma őserdőket, kőrostélyos
templomaikkal, amelyek előtt bronzarcu, nemes alakok
térdepelnek.</p>
<p>Az az epesztő utazási vágy szállotta meg, amelyet mindegyikünk
ismer, akinek gyermekkorába belefonódtak a keleti regevilág
titokzatos varázsindái. És úgy vette, mint egy magasabb revelációt,
azt az egyszerü gondolatot, hogy elmegy külföldre… Átvágja a
csomót; itt hagyja ezt az országot, multjának emlékeivel,
összeköttetéseivel és kötelezettségeivel; elmegy messzire, új
életet kezd. A kalmárkodó, parvenü Amerikától undorodott,
Kelet-India vonzotta. <span class="pagenum"><a name="Page_131" id=
"Page_131">-131-</a></span></p>
<p>&nbsp;</p>
<p>A fővárosba érve, első dolga volt fölkeresni Mihályiékat. Amit
előre sejtett, az szinte szóról-szóra teljesedésbe ment. A tanár
egyedül fogadta. Adél nem mutatkozott, az asszony pedig belépésekor
ijedten kisurrant a szobából.</p>
<p>Jurisics kissé elfogult volt, amikor szemközt találta magát az
öreggel. Egypár megjegyzést tett az atyja halálára, minthogy
azonban nem kapott választ, maga is elhallgatott.</p>
<p>A tanár most megállott előtte, reá szegezte zöldes szemeit és
lassan mondta:</p>
<p>– Nagyon sajnálom boldogult édesatyját. Az öreg úr érdemes férfi
volt. Nagy érdemei voltak. Hanem a házasságból nem lesz semmi.</p>
<p>– Azért, mert atyám meghalt?</p>
<p>– Az öreg urat nagyon becsültem, neki kimélettel tartoztam, – de
ön nem érdemel kiméletet. Egy ember, aki kártyázik, aki vőlegény
létére rosszhírű nőszemélyek után futkos, – óh, ne is védekezzék,
mi <i>mindent</i> tudunk! <span class="pagenum"><a name="Page_132"
id="Page_132">-132-</a></span></p>
<p>Jurisicsban megint felülkerekedett a gavallér.</p>
<p>– Ha mindent tud, akkor ne is beszélgessünk róla, – mondta
lehetőleg közömbös arccal. – A forma kedvéért meg kell még
kérdeznem, hogy mit szól Adél kisasszony a dologhoz? Szeretnék vele
beszélni…</p>
<p>A tanárt ez a merész kívánság dühbe hozta.</p>
<p>– Ön nem fog Adéllal beszélni. Sem most, sem máskor!</p>
<p>Jurisics szó nélkül begombolta a keztyűjét, aztán kurtán
meghajtotta magát.</p>
<p>– Jó napot, tanár úr!</p>
<p>Azzal a nyugodt mosollyal mondta, amellyel az öreget dühbe tudta
hozni.</p>
<p>Az előszobában még habozott, mintha várna valakit. Semmi!</p>
<p>– Tehát kidobtak! – mondta az utcán.</p>
<p>Még egyszer visszafordult. A sarok-ablakban egy szőke fejet
látott: Adél volt. Homlokát tenyerébe támasztva, elgondolkozva ült
ott. Talán a reá irányított szempár hatása alatt tette, amikor
lassan fölemelte a fejét. Egy pillanatig merev szemmel nézte a
talpig feketébe öltözött férfialakot odalenn az utcán, aztán
elrohant az ablaktól. Egy mozdulatába került csak, de ennek a
mozdulatnak az ösztönszerü volta meggyőzte Jurisicsot arról, hogy a
leány a szülei pártján áll, vagy legalább is nem az övén…
<span class="pagenum"><a name="Page_133" id=
"Page_133">-133-</a></span></p>
<p>Tehát Bengáliába!</p>
<p>Jurisics jellemében volt egy látszólag ellenmondásos vonás.
Álomnak tekintette az életét, életfeladatát pedig abban találta,
hogy ezt az álmot minél kellemesebbé tegye magának. Gyűlölt
mindent, ami kényelmét zavarhatta, – nem annyira testi, mint inkább
lelki kényelmét, – azért nehezen is határozta el magát valami
akcióra. Ha azonban egy elhatározás megfogamzott a lelkében, akkor
nagy, néha éppen bravuros energiával tudott az akadályokkal
megküzdeni. Barátai ismerték és becsülték ezt a tulajdonságát.</p>
<p>Tehát Bengáliába! Angolul elég jól beszél, pénze is van, a többi
meg majd megjön magától. Az ilyen embernek különben is olcsóbb az
utazás, mint a hazájában való tartózkodás.</p>
<p>Elhatározta, hogy Szentgróthyt kivéve, senkit sem avat be a
tervébe. Gróthyt is csak azért, mert át akarja neki adni az
atyjától reá maradt könyveket és műemlékeket, hogy őrizze meg egy
részüket és tegye pénzzé a többit.</p>
<p>Szombat volt. Vasárnap megszerzi az útlevelet, hétfőn szétküld
egypár tucat kártyát a városban, <i>p. p. c.</i> – kedden este
indul, Bécsen és Trieszten át…</p>
<p>Valami honvágy-félét érzett már az oceán friss lehelete után,
amely kizavarja majd fejéből a lomha ködöt. <span class=
"pagenum"><a name="Page_134" id="Page_134">-134-</a></span></p>
<p>&nbsp;</p>
<p>Talán izgatottsága okozta, hogy vasárnap reggel szokása ellenére
korán kelt föl.</p>
<p>Odakünn csicsergést hallott, a szemközt levő ház ereszén egy
fecske ült. Az első fecske, amelyet az idén látott. Ettől tavaszi
kedve lett. Felöltővel a karján hagyta el lakását, az előszoba
kilincsén egy kis ibolyabokrétát talált. Vajjon ki készítette neki
ezt a kis meglepetést? Jesszi! Fölszívta a virág édes illatát,
aztán, ahelyett, hogy a Belvárosba ment volna, az Andrássy-út felé
indult.</p>
<p>Megint az a sárgaarcu asszony nyitott neki ajtót, az arca
ezúttal se volt barátságosabb, de azért beeresztette a szobába.
Jesszi kiszólt a szomszédból, hogy most kelt föl éppen, de tüstént
magára kap valamit.</p>
<p>Bejött, lassú léptekkel, kissé bolyhosan, álmos szemét
dörzsölve, de mosolyogva, mint egy jónevelésü gyermek. Odanyujtotta
Jurisicsnak hűvös kis gyermekkezét. A fiatalember azt mondta, hogy
búcsuzni jött.</p>
<p>– Elutazik! Soká marad? <span class="pagenum"><a name="Page_135"
id="Page_135">-135-</a></span></p>
<p>– Még nem tudom, – azt hiszem, nagyon sokáig…</p>
<p>Jesszi nem válaszolt, hanem föltaszította az ablakot. Langyos
szél csapott az arcába, amely még jobban összeborzolta a haját.
Odakünn verőfényes tavaszi nap volt.</p>
<p>– Milyen bolondok az emberek, hogy éjjel élnek és nappal
alusznak; – mondta Jesszi később. – Ezt csak most tudtam meg…
Tegnap egész nap künn voltam a Margitszigeten… A gőzösök már
járnak… Egyedül voltam, egész nap mászkáltam a gyepen és a romok
közt… Mikor este haza kellett jönnöm, kedvem jött sírni… Ma megint
elmegyek valahová…</p>
<p>Jurisicsnak eszébe jutott valami. Egy utolsó napot, egy egész
napot Jesszivel tölteni, – ez méltó befejezése volna európai
pályafutásának.</p>
<p>– Menjünk együtt, – mondta. – Ugy se tudok a napommal mit
kezdeni…</p>
<p>A leány hirtelen megfordult a sarkán.</p>
<p>– Elvisz?. Komolyan? Este vissza is hoz?</p>
<p>– Öltözzék föl hamar!</p>
<p>A leány egy halk örömkiáltást hallatott, aztán befutott a
mellékszobába. Mialatt felöltözött, ami eltartott egy jó félóráig,
addig Jurisics tentát kért s levelet írt egyik barátjának a
belügyminisztériumba, hogy szerezzen neki rövid uton külföldi
útlevelet, mivel kedve jött tigrisekre vadászni. <span class=
"pagenum"><a name="Page_136" id="Page_136">-136-</a></span></p>
<p>– Ugy-e, tisztességes vagyok? – kérdezte Jesszi.</p>
<p>Tisztességes, – ez volt a helyes kifejezés. Tisztességes és
bájos volt, mint egy nyolcnapos asszonyka, aki az anyósához megy
látogatóba. A szürke tavaszi kabát alatt fekete ruhát viselt, a
fején kissé merész alakú, fekete kalapot, amelyet asszonymódra
kötött meg az állán.</p>
<p>– Estig maradhatunk, – mondta.</p>
<p>Mikor az utcára értek, Jurisics kocsi után nézett.</p>
<p>– Ugy-e, fél, hogy velem látják? – kérdezte Jesszi, szelíd
mosollyal.</p>
<p>– Gyermek!</p>
<p>Karját nyujtotta neki. Ütemesen, összevágó léptekkel haladtak az
aszfalton. Jurisics több ismerősével találkozott, akik kíváncsian
fordultak utána. A föltünően csinos asszonyban Jurisics valami
rokonát gyaníthatták. Jurisics ugyan azt se bánta volna, ha
megismerik a virágárus leányt, – egy botránnyal még többet elbír.
Olyanféle elkeseredett jókedvében volt, amelyet akasztófahumornak
szokás nevezni.</p>
<p>Az eskütér alatt egy nagy gőzös kürtője füstölgött.</p>
<p>– Szálljunk be hamar! – kiáltotta Jesszi gyermekes
türelmetlenséggel.</p>
<p>Jurisics egy bankót adott a jegyszedő matróznak jegy helyett,
aztán fölmásztak a födélzetre.</p>
<p>Egypár ember lézengett csak a hajón. Jesszi a kalapját fogta és
lobogó ruhával állott a szélben, teli <span class=
"pagenum"><a name="Page_137" id="Page_137">-137-</a></span> tüdővel
szíva az éles levegőt és nevetve pillantva kisérője arcába.</p>
<p>A gőzös elhaladt a sziget mellett, anélkül, hogy kikötött volna.
Most vették csak észre, hogy személyszállító hajóra tévedtek.
Jesszi ezt a tévedést mulatságosnak találta; már tegnap is, amikor
a szigeten járt, nagyon szeretett volna tovább evezni, hadd lássa,
milyen a Duna ott a hajógyár kürtői mögött.</p>
<p>Elhaladtak egypár állomás mellett, a hajó egy regényes fekvésü
kis fészek mellett kötött ki. Egy parti kocsma előtt nemzeti zászló
lobogott, valahonnan egy sváb banda harsogó hangjai hallatszottak.
A parton meg néhány ünnepiesen kicsípett gyerek ácsorgott.</p>
<p>– Itt mulatnak, itt búcsu van, – mondta Jesszi.</p>
<p>Kiszálltak. A leány bevallotta, hogy a nagy sietségben
megfeledkezett a reggelijéről s hogy most nagyon éhes. Jurisics
bevitte a föllobogózott kocsmába, ahol valami üvegszalón-félébe
telepedtek. A korcsmárosné alázatos bizalmaskodással szolgálta föl
a vajat meg a tejet, amit Jesszi kért, aztán meg nem állhatta, hogy
oda ne szóljon nekik:</p>
<p>– Önök az első fővárosi vendégeim az idén.</p>
<p>Közeledését elég barátságos mosollyal fogadták és most már nem
fojthatta magába kiváncsiságát.</p>
<p>– Talán lakást tetszik nézni a nyárra?</p>
<p>– Nem éppen, – adta vissza Jurisics. – Ámbár, ha valami csinos
házikót találnánk… <span class="pagenum"><a name="Page_138" id=
"Page_138">-138-</a></span></p>
<p>– Óh, – mondta az asszony, Jesszihez fordulva, – a nagyságos
asszony nagyon meg lesz nálunk elégedve!</p>
<p>A nagyságos asszony! Jesszi arca lángvörös lett a büszke
örömtől. Megesett vele nem egyszer, hogy egyik-másik ember
szeretőjének nézték, ha másodmagával csavargott a pesti
kávéházakban, de feleségnek, úri asszonynak nem nézte még
senki.</p>
<p>Az asszony tovább faggatta őket. Diszkrét mosollyal mérsékelve
kérdésének indiszkrét élét.</p>
<p>– Két kicsikénk van, – mondta Jurisics, akin lassankint diákos
jókedv vett erőt. – Egy fiu, meg egy leány. A fiu hároméves és a
Jancsi névre hallgat. A mamája papnak szánta, de én huszárt
csinálok belőle.</p>
<p>A vendéglősné úgy vélekedett, hogy a nagyságos úrnak igaza van.
Aki egyszer magára vette a csuhát, az jóformán meghalt atyjának és
anyjának.</p>
<p>– No látja? – élhetetlenkedett Jurisics Jesszivel. – Mindig
mondtam, hogy nincs igaza.</p>
<p>Jesszi csendesen mosolygott és kijelentette, hogy ő így se
bánja. A vendéglősné, amint elnézte Jesszit, összecsapta a két
kezét.</p>
<p>– Az ember nem is hinné! Már két baba, és a nagyságos asszony
még maga is olyan, mint egy cukros baba.</p>
<p>Jesszi fölkelt és azt mondta, hogy szeretné, ha <span class=
"pagenum"><a name="Page_139" id="Page_139">-139-</a></span>
Jurisics fölvinné a hegyre. A vendéglősné előbb még meg akarta
tudni a nevüket. Jurisics habozás nélkül megmondta a magáét.</p>
<p>Fölmásztak a lejtőn, aztán lassú léptekkel haladtak a szőllők
közt kanyargó ösvényen. Egypár szorgalmas gazda már ott kopácsolt,
dolgozott a présházakban. A sétáló pár kéjesen sütkérezett a korai
verőfényben, néha megborzongva rázkódtak össze, amint egy
szeszélyes szélroham végigsöpört a hegytetőn, csipongó pintyőkéket
sodorva el a fejük fölött.</p>
<p>Jurisics lopva figyelt Jesszire, aztán egyszerre a leány karja
alá fűzte a kezét. Jesszi a keztyüt gombolgatta, miközben kissé
magához szorította a férfi kezét. Egyszer sem nézett reá, de arcán
valami végtelen megelégedés kifejezése mutatkozott. Egy szót sem
beszéltek még szerelemről. Jurisics mégis érezte, hogy a leány
egészen az övé. Az ő tulajdona mindenestül, – finom metszésü, a
széltől kissé cserepes ajkával, csendes mosolyával, molnárszinü
kabátkájával és gombolós angol cipőjével együtt. Megtarthatja,
eldobhatja, ha éppen akarja, össze is törheti…</p>
<p>Sokáig kóboroltak még, talán egy egész óráig. Alig beszélgettek,
ha szóltak is, halk, nyujtott hangon tették. Az a bizonyos kéjes
lustaság vett rajtuk erőt, amelyet a tavaszi levegő hatásának
szokás tulajdonítani.</p>
<p>Jesszi alig járt még életében hegyek közt. Azért <span class=
"pagenum"><a name="Page_140" id="Page_140">-140-</a></span>
kivánkozott ide föl, mert azt képzelte, hogy a lejtőn túl, mint egy
színfal mögött, idegen, meglepő dolgokat fog látni. Hegyeket
látott, aztán völgyeket és megint csak hegyeket. Ez pedig nem
nagyon érdekelte… Délfelé megint lementek a városba.</p>
<p>A kiváncsi vendéglősné ott állt az ajtajában, egy jóarcu
polgárembernek magyarázgatva valamit. Hogy meglátták a fiatal párt,
az asszony a szeme fölé emelte a tenyerét, a férfi pedig levette a
kalapját és Jurisics elé lépett.</p>
<p>– Csakhogy megtaláltam Jurisics urat… Talán már nem is emlékszik
reám? Én vagyok, – Béres… Béres László… Nem tetszik emlékezni? A
nagyapa üzletében voltam.</p>
<p>Jurisics visszaemlékezett valami jámbor vasáruslegényre, akinek
a hátán ő gyerekkorában tornagyakorlatokat szokott végezni, ha
nyaranta egy-két hetet lenn töltöttek nagyapáéknál.</p>
<p>Kezet fogott vele. Béres hamarjában elmondta, hogy ő már vagy
tizennyolc év előtt letelepedett itt a városban és vaskereskedést
nyitott. Azt is mondta, hogy olvasott a nagy gyászról, amely
Jurisicsot érte és nagyon csodálkozott, hogy a fiatal úrnak már
felesége is van…</p>
<p>(Jesszi itt kénytelen volt egy kis bókot csapni.)</p>
<p>Jurisics hiába szabadkozott, addigra is, míg a gőzös
megérkezett, be kellett fordulniok Béres házába. <span class=
"pagenum"><a name="Page_141" id="Page_141">-141-</a></span> Egy
olajfestésü tágas házba léptek, amely fehérfüggönyös, ragyogó
ablakaival és kápolna-tisztaságu udvarával polgári jólétre
vallott.</p>
<p>Odabenn egy elég csinos, kissé elhízott asszony fogadta őket,
meg egy süldőleány, aki meglepően hasonlított anyjára. A leány
kezet csókolt Jesszinek, az asszony erőszakos szivességgel levette
fejéről a kalapot, testéről a kabátot, – Jurisics pedig belátta,
hogy innen aligha szabadulnak ebéd nélkül.</p>
<p>Beadta hát a derekát, bár restelte a diákos komédiát, amellyel
ezeket a becsületes embereket bolondította.</p>
<p>Mialatt Béres uram olcsó szivarjait szívta és szórakozottan
felelgetett a hozzá intézett kérdésekre, félfüllel mindig Jesszire
ügyelt, aki az asszonyokkal pletykázott.</p>
<p>Meg lehetett elégedve a leánnyal. Szerény volt és komoly,
ügyesen siklott el a kérdéseken, amelyek a mondva csinált
házasságra vonatkoztak; ha füllentenie kellett volna, akkor
Jurisicshoz fordult, átengedve neki a szót. Egy fiatal asszonykára
emlékeztetett, akiben kevés az önállóság és aki minduntalan
rászorul a férje professzorkodására. Vagy egy nagyon szerelmes
asszonyra, aki nem tud három szót mondani, anélkül, hogy beleártsa
az urát.</p>
<p>Ebédhez ültek. Jesszit az asszony és Jurisics közé ültették az
asztalfőre. Jurisics szomszédsága kissé fölelevenítette.
<span class="pagenum"><a name="Page_142" id=
"Page_142">-142-</a></span> Mikor a háziasszony reá bizta, hogy
válogasson urának a tálakból, jókedve lett és találomra reá fogta
Jurisicsra, hogy a burgonyát nem szereti, ellenben a rizsért
rajong, a fekete kávét meg három darab cukorral szokta inni.</p>
<p>A fekete kávéra vendégek érkeztek. A plébános meg a járásbiró,
akik néha-napján tarokk-partira szoktak átjönni Béreshez. A
járásbíró, amikor meglátta, hogy szép pesti asszony van a házban,
tüstént hazaküldött a feleségéért. Jurisics attól tartott, hogy
valaki a társaságból meg találná ismerni Jesszit. Ok nélkül félt,
mert ezek a jámbor emberek, bár itt élnek a főváros
tőszomszédságában, vadonat idegenek voltak azokban a körökben,
amelyekben Jurisics és Jesszi mozogtak.</p>
<p>A férfiak ebéd után kiültek az üveges folyosóra kártyázni.
Jurisics is résztvett a kétkrajcáros tarokkban. Osztás közben az
ablakon át láthatta Jesszit, amint egy nagy kendővel a vállán,
hajadonfőtt jár-kel a tavaszias puszta kertben. Béres Terka volt
vele. A kis leány az első pillanattól fogva azt a föllengős
rajongást mutatta Jesszi iránt, amelyet iskolás-leányok szoktak
előkelő, szép asszonyok iránt érezni, és túlboldog volt, amikor
most ideáljának megmutathatta egyszerü otthonuk nevezetességeit: a
melegágyakat, a lugast, a kuglizót. Nagyon értették egymást és
amikor Jesszi megsimogatta új barátnője csinos arcát, a leány
<span class="pagenum"><a name="Page_143" id=
"Page_143">-143-</a></span> kitörő lelkesedéssel csókolgatta karján
a ruhát és hizelegve simult hozzá, mint egy dormogó cica.</p>
<p>A délután gyorsabban telt, mint Jurisics gondolta és mire
bealkonyodott, azon vették észre magukat, hogy már lekéstek a
gőzösről és hogy a vicinális vonattal kell visszamenniök a városba.
A vonat megindult, elől a lihegő kölyök-lokomotivval, a
visszamaradt jó vidékiek pedig, akik el voltak ragadtatva fővárosi
vendégeik szeretetreméltóságától és egytől-egyig beleszerettek
Jesszibe, még sokáig lobogtatták keszkenőiket az alkonyatban. A
viszontlátásig!</p>
<p>Jurisics megkönnyebbülten lélegzett föl, hogy a dolog ilyen
simán folyt le. Annak is megörült, hogy végre megint egyedül lehet
Jesszivel. Egész délután alig válthattak egymással egy-két szót. A
kocsiban nem volt rajtuk kivül senki.</p>
<p>A leány az ablaknál ült és oldalvást hajtott fővel, némán
hallgatta a vonat egyhangu zakatolását. Jurisics a kalap
karimájától csak az állát és a nyakát láthatta. Egy ideig szó
nélkül elnézte, aztán a csend, az alkony és talán a leány ruhájából
kiáradó finom ibolyaillat hatása alatt, hozzá hajolt, hogy
megcsókolja az arcát. Jesszi ijedten visszahökkent, – amikor pedig
Jurisics fölemelte az állát, hogy a szemébe nézzen, egy sápadt,
könnyező arcba pillantott, amelyen megdermedt a fájdalom
kifejezése, mint Niobe arcán.</p>
<p>A leány most már nem is ellenkezett, hanem odavette <span class=
"pagenum"><a name="Page_144" id="Page_144">-144-</a></span> magát
Jurisics karjába és hosszu, görcsös zokogásra fakadt. Az örökké
jókedvü Jesszi sírt, – sírt, mintha most sírna először életében és
mintha egyszerre akarná pótolni mulasztását.</p>
<p>Közbe elszorult hangon ismételgette:</p>
<p>– Hadfalussy jön! Holnap jön!</p>
<p>Oly rémülten simult Jurisicshoz, mintha nála keresne
védelmet.</p>
<p>Jesszi úgy járt, mint sok félvilági hölgy, aki egyszer,
véletlenül, belekóstolt a tisztességbe: ösztönszerűen megkívánta,
reménytelen epedést érzett utána, betege lett.</p>
<p>Eddig csak olyan férfiakat ismert, akik falánk tolakodással
vették körül, mint a herék a mézet, – asszonyokat, akik ellenséges
szemmel nézegették, s ha meg is csodálták szépségét, oly kicsinylő
módon dicsérgették, mint egy szép állatot szokás. Eddig azt hitte,
hogy ennek így kell lennie.</p>
<p>Ma, hogy egy egész napon át a tisztességes feleség szuverén
jogait bitorolta, látta, hogy van egy más világ, ahol az asszonyi
szépséget nem taksálják készpénzértéke szerint. Megismerte a női
méltóságot. Először esett meg vele, hogy tiszteletteljes szemekkel
néztek reá, amelyekben nem csillant meg sem piszkos vágy, sem
irigység…</p>
<p>A tisztesség komédiája véget ért és amikor Jurisics <span class=
"pagenum"><a name="Page_145" id="Page_145">-145-</a></span> reá
tette kezét a leány vállára, emlékébe idézte megint a valóságot, –
azt a gyalázatos valóságot, amelyet füstös kávéházakban, festett
arcu asszonyok, mocskos beszédü férfiak társaságában élt végig. És
emlékébe idézte megint azt az embert, akinek a közeledése már napok
óta misztikus félelemmel töltötte el: Hadfalussyt!</p>
<p>Jurisics nem volt nagy emberismerő, de megértette Jesszit. Sőt
reá is ragadt egy csepp abból a tengernyi keserüségből, amely a
leány szivében hullámzott.</p>
<p>Mit is akart ő tulajdonképpen Jesszivel? Ki akarta ragadni a
herceg karmaiból? Minek? Hogy a saját szeretőjévé tegye? A leány
ezzel mit sem nyert volna tisztesség dolgában, ő pedig, mint
gavallér, nem jár el becsületesen, ha arra használja Jesszi
gyöngeségét, hogy megfossza olyan anyagi előnyöktől, amelyekért
sehogysem tudja kárpótolni…</p>
<p>Tehát? Talán az úgynevezett erény útjára akarja terelni? Mi volt
Jesszire nézve az erény? legjobb esetben egy otromba mesterember,
mint férj, vagy egy kiskereskedő, holmi apró-cseprő külvárosi
ember, aki – ha nem éppen részeges és erőszakos – szobáit
takaríttatja vele és vacsorát főzet magának… Rosszabb esetben pedig
az aggszűz sivár élete, hosszu éjszakák a varrógép mellett, a
virrasztástól elgyengült szemek, a munkától eldurvult kezek… Nem,
ez a viruló <span class="pagenum"><a name="Page_146" id=
"Page_146">-146-</a></span> szép gyermek más sorsra született:
Gazdagságra, fényre, élvezetre.</p>
<p>Jesszi, mintha csak sejtette volna, mi jár Jurisics fejében,
vagy mintha valami döntést várt volna a saját sorsa fölött, félénk
nyugtalansággal figyelt az arcába. Aztán megtörülte a szemét és a
síró nők lágy hangján mondta:</p>
<p>– Ugy-e, ostoba vagyok? Örülnöm kellene; – soha életemben még
nem éreztem magamat oly jól, mint ma, egész nap…</p>
<p>Talán meg akarta neki köszönni ezt az örömet, mert könnyek közt
mosolyogva hajolt Jurisicshoz: Csókoljon meg, ha akarja!</p>
<p>Megcsókolta, de csak a nedves szemét. A leány megnyugodott s
bizalmasan a fiatalember vállára hajtotta a fejét, aztán, szokása
szerint, elgondolkozva bámult maga elé. Jurisics néha azt hitte,
hogy alszik, valahányszor azonban föléje hajolt, Jesszi mosolyogva
pillantott a szemébe. <span class="pagenum"><a name="Page_147" id=
"Page_147">-147-</a></span></p>
<p>&nbsp;</p>
<p>Megérkeztek az ó-budai állomásra.</p>
<p>A fiatalember kocsi után nézett. Egy gázlámpa alatt egy ember
ácsorgott, – első pillanatban szolgának nézte és meg akarta
szólítani, de aztán megismerte Csámpor, ama rendőrtiszt kellemetlen
arcát, aki Jesszi után szokott leskelődni. Polgári ruhában volt.
Csámpor is megismerhette, mert látható megütközéssel mérte végig,
aztán eltünt a sötétségben.</p>
<p>Mikor Jurisics be akart szállni az elősietett bérkocsiba,
Csámpor megint megjelent egy rendőr kiséretében, kezét rátette
Jurisics vállára és a fölindulástól remegő hangon mondta:</p>
<p>– Utasításom van, hogy önt letartóztassam, Jurisics úr!</p>
<p>Jurisics lerázta a hivatalnok kezét és azt mondta:</p>
<p>– Maga szamár!</p>
<p>Egy pillanatig farkasszemet néztek. Csámpor arca sápadt volt,
Jurisicsé lángvörös.</p>
<p>– Kérem, – a törvény nevében! <span class="pagenum"><a name=
"Page_148" id="Page_148">-148-</a></span></p>
<p>– Megbolondult?</p>
<p>– Önt váltóhamisítás miatt keresik…</p>
<p>Váltóhamisítás!</p>
<p>Úgy érezte, mintha taglóval fejbe ütötték volna… Oda is kapott
homlokához… Aztán irtóztató düh fogta el az ember ellen, aki ezt a
fejéhez merte vágni… Reá is rohant volna, ha a rendőr meg nem kapja
a karját…</p>
<p>Váltóhamisítás!</p>
<p>Tudta, napok óta sinlette, hogy nem járt el korrekt módon,
amikor Gróthy váltói alá odaírta az apja nevét… Nem volt korrekt,
bár biztosra vehette, hogy az apja elvállalja az aláírását… Nem
volt korrekt és szinte sejtette is, hogy emiatt <i>baja</i> lesz…
<i>Baj</i> alatt értette, ha valami becsületbiróság vagy kaszinói
igazgatóság kifogást tesz a gavallérsága ellen… De hogy emiatt vád
alá foghassák, hogy a rendőr az utcán a vállára merje tenni a
kezét, mint egy közönséges csirkefogónak, arra egy pillanatig sem
gondolt…</p>
<p>Egyszerre lecsendesedett. Csak botrány ne legyen a dologból!
Inkább elkocsizik a rendőrségre, tisztázza a dolgot, megkéri őket,
hogy ne szóljanak.</p>
<p>Beszállt Jesszihez a kocsiba. Csámporban volt annyi tisztesség,
hogy fölkapaszkodott a bakra.</p>
<p>Jurisics irtóztató ideges volt. Kétségei támadtak, vajjon oly
könnyen tisztázható-e a dolog? Visszaidézte <span class=
"pagenum"><a name="Page_149" id="Page_149">-149-</a></span>
jogászkori emlékeit és úgy találta, hogy nem… Kuszált ötletei
egymást kergették… Végül nem tudott már gondolkozni sem, – minden
érveréssel rohamosan növekedő félelem vett rajta erőt. Az az
irtóztató félelem, amelyet a tisztességes ember érez, ha megérinti
a fegyház szaga… Mikor a kocsi átügetett a Margithídon, ki akarta
rántani az ajtót, hogy fejjel belevesse magát a fekete folyóba…
Valaki nem eresztette. Valaki a kezén csüngött és könnyeivel és
csókjaival áztatta a jobbját.</p>
<p>A kocsi úgy repült, mintha sárkányok vinnék. Már valahol az
Akadémia-utcában voltak. Jesszi feje ott hánykolódott Jurisics
mellén. Már kalapja is leesett. Most magához ölelte Jurisics fejét,
szenvedélyesen, szinte erőszakosan – hogy melltűje megvérezte arcát
– aztán a száját kereste.</p>
<p>A fiatalember némán magához vonta. Aztán eszébe jutott, hogy mi
lesz most ezzel a gyermekkel?</p>
<p>Megtapogatta a kabátját, – a tárcája akadt a kezébe. Egész
vagyona volt benne, körülbelül tizennégyezer forint. Visszatolta
Jesszi arcát.</p>
<p>– Jesszi! itt van a tárca, ezt vedd magadhoz. Pénz van benne. Ha
nem jövök vissza, akkor a tiéd. Nem szorulsz sem Hadfalussyra, sem
másra. Megértettél?</p>
<p>Nem értett semmit, csak fájdalmasan nyöszörgött és erőlködött,
hogy az arcát odaszoríthassa Jurisics <span class=
"pagenum"><a name="Page_150" id="Page_150">-150-</a></span>
arcához. Jurisics pedig megkereste Jesszi kabátjában a zsebet és
belegyűrte a nagy tárcát.</p>
<p>A kocsi megállott a rendőrségi palota udvarán.</p>
<p>– A kisasszony maradjon a kocsiban, – mondta Csámpor. – A kocsis
el fogja vinni a lakására.</p>
<p>Jurisics egy negyedóra mulva a fogalmazó előtt állott. A váltó
tulajdonosai jelentették föl és kérték a letartóztatását.
Alkalmasint értesültek az eljegyzés fölbomlásáról és féltették a
pénzüket. Tanukkal bebizonyították, hogy Jurisics adta át nekik a
váltót és hogy atyja meghalt egy nappal a váltó kelte előtt. Azt
is, hogy az öreg úr már ki volt terítve, amikor a fia állítása
szerint a fővárosban kellett tartózkodnia. A hamisítás be volt
bizonyítva…</p>
<p>– Holnap átteszem az ügyet a büntető birósághoz, addig fogva
kell, hogy tartsam, – mondta a rendőrtiszt.</p>
<p>Jurisicsot bevezették a cellájába! A rendőr rázárta az ajtót,
előbb azonban azt mondta neki:</p>
<p>– Jó éjszakát! <span class="pagenum"><a name="Page_151" id=
"Page_151">-151-</a></span></p>
<p>&nbsp;</p>
<p>Nem érzett lelkifurdalásokat, nem érzett sem szégyent, sem
félelmet, csak végtelen undort.</p>
<p>Végtelenül undorodott attól a gyászos komédiától, amelyben neki
a kelepcébe került váltóhamisító szerepét kellett eljátszania; még
inkább undorodott attól a végnélküli vallatási processzustól,
amelynek alávetették. Érezte, hogy ez az undor meg fogja ölni.
Különben olyan apátiával követte a vizsgálat egyes stádiumát,
mintha az egész dolog nem is tartoznék reá. Néha úgy érezte, hogy
oda kell szólnia a komolykodó biráknak, a jegyzőknek, akik
izzadtságtól gyöngyöző homlokkal karmolták a végtelen
jegyzőkönyveket:</p>
<p>– Mi az ördögnek törik magukat? Csak nem hiszik, hogy megvárom a
végét?</p>
<p>Mit is akarnak még tőle? A végtárgyaláson is csak azt
ismételhette, amit már a rendőrség és a vizsgálóbíró előtt
hajtogatott: Aláírta az atyja nevét, de nem érzi magát bűnösnek,
mert édesatyja biztosan elismerte <span class="pagenum"><a name=
"Page_152" id="Page_152">-152-</a></span> volna az aláírást.
Elismerte volna, ha meg nem hal időközben.</p>
<p>Az elnök pedig azt mondta, amit a vizsgálóbíró is mondott már.
Művelt ember, hozzá jogvégzett ember, nem élhet ilyen
mentséggel.</p>
<p>Súlyosbító körülményül tudták be neki az összeg nagyságát és
szökési szándékát. Ezt a szándékát az bizonyította, hogy külföldi
útlevelet akart szerezni… Enyhítő körülményszámba ment, hogy a
magánvádlók, miután káruk megtérült, elállottak a vádjuktól. Az
egész bűnügynek csak egy homályos pontja volt: Mire fordította a
vádlott ezt a összeget?</p>
<p>Jurisics, amikor emiatt faggatták, vállat vont és megtagadta a
további fölvilágosítást. Nem akarta belekeverni Szentgróthyt is a
botrányba. Bűntettre képes volt, lovagiatlanságra nem.</p>
<p>A törvényszéki orvosok különben úgy találták, hogy Jurisics
csodálatos apatiájának betegség az oka. Állapota zavarba ejtette
őket. Nem panaszkodott ugyan soha, de táplálékot alig vett magához,
amellett állandó, gyönge láza volt, amely rohamosan apasztotta az
erejét. Napközben, ha nem vallatták éppen, rendesen cellájának
vaságyán heverészett, nyitott pillákkal szenderegve. Ha fölkelt
néha, a kályha mellett álló lócáig ment csak, amelyen megint
elaludt. Ha reányitottak, fölijedt és idegesen kérdezte, hogy miért
háborgatják. <span class="pagenum"><a name="Page_153" id=
"Page_153">-153-</a></span> Az őrökkel nem igen beszélt, a
védőjével sem akart szóba állani.</p>
<p>A védő, egy nagyhírü kriminalista, elmagyarázta neki, hogy sokat
könnyíthetne helyzetén, ha kezébe adná a védelemre alkalmas
eszközöket.</p>
<p>Jurisics vállat vont.</p>
<p>– Bánom is én!</p>
<p>– Tudja, – mondta a védő egy ízben, – tudja, hogy egy leányt is
akartak belekeverni az ön dolgába?</p>
<p>– Jesszit? – kérdezte Jurisics összevont szemöldökkel.</p>
<p>– A rendőrség kitudta, hogy ön sokat járt hozzá utóbbi időben és
azzal gyanúsította, hogy a leányra költötte a pénzt… Az ügyész, a
hitelezők sürgetésére, a leányra is ki akarta terjeszteni a
vizsgálatot, sőt arról is volt szó, hogy letartóztatását kérik…</p>
<p>Jurisics egy indulatos mozdulatot tett.</p>
<p>– Hanem aztán elejtették a dolgot, – folytatta az ügyvéd. –
Elejtették, nem igazságszeretetből, hanem, mivel egy nagyon
hatalmas ember állotta el az útjukat…</p>
<p>– Kicsoda?</p>
<p>– Hadfalussy herceg. Ugy látszik, nagyon érdekében lehetett,
hogy ő nagysága ne lakjék itt, csukott ajtók mögött, már százezer
forint biztosítékot akart letenni a bíróságnál… Más oldalról is
érvényesíthette <span class="pagenum"><a name="Page_154" id=
"Page_154">-154-</a></span> a befolyását, a vizsgálat további
folyamán legalább nem említették többé a leány nevét…</p>
<p>Jurisics ajkán epés mosoly mutatkozott.</p>
<p>– Tehát előléptették, – a <i>tartalékból</i> a <i>tényleges</i>
szolgálatba, – morogta.</p>
<p>Az ügyvéd nem értette meg.</p>
<p>Másnap történt, hogy a fogoly első ízben nyilvánított valami
kívánságot. Arra kérte a vizsgálóbírót, hogy ne eresszen hozzá
látogatót, nem is akarja tudni, ki kívánkozik hozzá. Leveleket nem
akart elfogadni, egyebet sem. Hagyják békében.</p>
<p>A városban Jurisics esete óriás feltünést keltett.</p>
<p>A lapok azonban alig írtak róla, az arisztokrácia köreiben pedig
egyáltalán nem említették Jurisics nevét, mintha soha nem is
ismerték volna. Csak a legkedvesebb cimborái emlegették néha, a
kaszinó egyik zúgában, suttogó hangon.</p>
<p>– Jesszi törte ki a nyakát! No igen, egyik ember lovagol,
kurtára fogja az akadályt és kitöri a nyakát; a másik kártyázik,
nem tudja megfizetni, kitöri a nyakát; a harmadik belebomlik
valamibe és kitöri a nyakát… Jurisics így járt. Csak ne volna a
dolog oly végtelen piszkos! Váltóhamisítás! Különben talán segíteni
lehetne a szegény ördögön, – így még kisérletet sem szabad
tenni.</p>
<p>Jó benyomást keltett egyébiránt, hogy Jurisics mindjárt az
elfogatást követő napon írásban megkérte <span class=
"pagenum"><a name="Page_155" id="Page_155">-155-</a></span> a
kaszinó igazgatóságát, hogy törülje a tagok sorából. A tartalékos
tiszti rangjáról is lemondott. Azt is helyesnek találta mindenki,
hogy Szentgróthy rögtön kifizette a váltókat. Senki sem tudta
ugyan, hogy honnan szerezte a pénzt, de mindenki úgy találta, hogy
ezzel teljesen rehabilitálta magát azok előtt, akik rossz néven
vették tőle, hogy beleártotta magát a váltóhistóriába.</p>
<p>Jurisicsot egy évi börtönre itélte a törvényszék.</p>
<p>Vállvonogatva, könnyű, keserű mosollyal hallgatta végig az
itéletet és unottan a hosszadalmas indokolást.</p>
<p>Nem fölebbezett. Minek is? A komédia úgy sem tart már sokáig.
Megvárja még, – igen, mit is akar megvárni? Talán csak azt, hogy
valahára rendbeszedje a gondolatait, – aztán véget vet mindennek.
Egy összecsavart lepedődarab, egy szög a zárka falában, – ez a
vég.</p>
<p>Az orvos, aki nagyon érdeklődött Jurisics iránt, keresztül
vitte, hogy a rabot, akit a folytonos láz irtóztatóan
lesoványított, a levegőváltozás kedvéért, egyik vidéki börtönbe
szállítsák.</p>
<p>Hűvös tavaszi éj volt, amikor egy porkoláb kiséretében beszállt
a vasúti kocsiba. Mialatt az őr, parasztszokás szerint, nagyokat
sóhajtgatva, üres szemmel bámult a pipája füstjébe, addig ő tele
tüdővel szítta a nyitott ablakon át beáradó hideg levegőt és
figyelmesen nézte a távolban meg-megcsillanó fénypontokat. A szabad
<span class="pagenum"><a name="Page_156" id=
"Page_156">-156-</a></span> levegő kissé eloszlatta a zavaros
ködöt, amely hetek óta az agyát nyomta.</p>
<p>Éjfél után megérkeztek rendeltetési helyükre. Egy szuronyos
átvette Jurisicsot és elkísérte a börtönépületig, amely óriás
falaival sötéten feküdt a folyó partján.</p>
<p>Mialatt a kapun becsöngettek, odaát, egy kis csapszékben, éppen
eloltották a lámpásokat.</p>
<p>– Oltják a lámpásokat, vége az előadásnak! – gondolta Jurisics.
És úgy érezte, mintha egy nagy színpadról lépne le, mint a
kifütyült darab szerzője. <span class="pagenum"><a name="Page_157"
id="Page_157">-157-</a></span></p>
<p>&nbsp;</p>
<p>Nagy, sárga, négyszögletes ház a folyó partján: ez a börtön
épülete. Mélységes hallgatásával és vak ablakaival olyan szomorú,
mint egy beteg állat, amely a verőfényben sütkérezik. Belül is
minden sárga és négyszögletes: a falak, az ablakok, a homokos
udvar. Az udvaron tíz gömbölyüre nyírt akácfa unatkozik, kettős
sorban, centiméterrel kimért távolságban egymástól. Különben minden
oly sivár és elszomorítóan tiszta, hogy az embernek sírni volna
kedve, ha végignéz az udvaron.</p>
<p>Halálos unalom borul az egész telepre. Nyomasztó unalom, amely
megakasztja a járó-kelő rabok lépteit, megzsibbasztja a
műhelyekben, az irodákban dolgozók kezét, ólomsúllyal nehezedik a
templomban, a tantermekben ülők pilláira. Ha egy fával megrakott
taligát vonszolnak az udvarra, tízen is nekifeszülnek a lőcsöknek,
de azért oly lassan mozognak, mint a csigapósta. <span class=
"pagenum"><a name="Page_158" id="Page_158">-158-</a></span> Egy-egy
ember félnapig is elsúrolgat egy konyha-dézsán.</p>
<p>Jurisics eleintén teljesen átengedte magát környezete zsibbasztó
hatásának és valami csodálatos, közömbös növényéletet élt.
Rabtársairól meg az őrökről alig vett tudomást. Sötét apátiával
járt-kelt, heteken át alig lehetett szavát hallani.</p>
<p>Még Nagy Gyurkával sem állott szóba, azzal a jókedvü
parasztlegénnyel, akivel egy cellába zárták. Ez a Nagy Gyurka
csinos, fürge fiu volt, aki holmi korcsmai legénykedésnek itta meg
a levét. A börtön műhelyében a kovácsmesterséget tanulta. A magyar
paraszt csökönyös lojalitásával <i>tekintetes úrnak</i> szólítgatta
rabtársát és kéretlenül apró szolgálatokat végzett körülötte. A
zárkát is egyedül tisztogatta, vékony fejhangon valami egyhangu
népdal refrainjét dudolva magában. Ezt a refraint, mindig csak ezt
az egyet, százszor is elfújta napjában:</p>
<div class="poem">
<div class="stanza"><span class="i0">Fölemelé Kádár szemeit az
égre…<br /></span></div>
</div>
<p>Tovább nem tudta. Jurisics fantáziájában végre ez az együgyü dal
képviselte a börtön-élet egész kétségbeejtő unalmát.</p>
<p>Egypár hét mulva izgatott, növekedő türelmetlenség vett rajta
erőt. Mintha várt volna valamit. Pedig alig tudta volna, hogy mit.
És amint egyszer már <span class="pagenum"><a name="Page_159" id=
"Page_159">-159-</a></span> olvasni kezdte a napokat, az idő kereke
kétségbeejtő lassusággal forgott tovább. Néha meg éppen mintha
megakadt volna. Tíz perc: idő; egy óra: hosszú idő; egy hét: egész
korszak…</p>
<p>A második hónap közepe táján már úgy érezte, mintha itt
született volna, a sárga falak közt és mintha itt kellene végig
élni egész életét. Alig tudta már elképzelni, milyen ember volt ő
akkor, amikor még kemény kalappal a fején, szegfűvel a
gomblyukában, járt-kelt a főváros aszfaltján, senkinek sem
engedelmeskedve, csak a saját szeszélyének…</p>
<p>Emésztő keserűség töltötte el. Néha, különösen esténkint, ha az
ajtózárban megcsattant a kulcs, forró vérhullám szökött a fejébe. A
haja fölborzolódott, lángoló düh fogta el. Ilyenkor kedve lett
volna törni, rombolni…</p>
<p>Egyszer az irodában, ahol iratok másolásával foglalkoztatták,
elcsent egy éles papirvágó ollót és elrejtette a zárkájában. Maga
sem tudta, hogy mire fogja használni, de jól esett neki a tudat,
hogy van egy szerszáma, amellyel, ha akarja, véget vethet a maga
vagy a mások életének. Reggelre megint eltünt az olló. Nagy Gyurka
pedig ott ült az ablakdeszkán és tetetett egykedvűséggel
dudolta:</p>
<div class="poem">
<div class="stanza"><span class="i0">Fölemelé Kádár szemeit az
égre…<br /></span></div>
</div>
<p><span class="pagenum"><a name="Page_160" id=
"Page_160">-160-</a></span></p>
<p>Jurisics torkon ragadta a legényt.</p>
<p>– Gazember! Add vissza az ollómat!</p>
<p>– Kidobtam az ablakon, – dadogta a megszeppent kovács. –
Kidobtam, hogy a tekintetes úr ne tehessen kárt magában…
<span class="pagenum"><a name="Page_161" id=
"Page_161">-161-</a></span></p>
<p>&nbsp;</p>
<p>Egy új felügyelőt neveztek ki a börtönbe. Valami kiszolgált
altisztet. Sápadt arcu, kipödört bajszu, vézna embert, akinek már
merev testtartásán is meglátszott a zsarnok hajlamu pedáns.</p>
<p>Fanatikus rendszeretetével és kémkedési ösztönével szimatoló
vizsla módjára futkosott az épületben, rendetlenség után kutatva.
Az öreg porkolábok és a rabok csakhamar meggyűlölték és kollégiális
egyetértéssel szidták a műhelyekben.</p>
<p>Az új felügyelőnek az első pillanattól fogva szálka volt a
szemében az a kivételes állás, amelyet Jurisics a többi rab közt
elfoglalt. Sehogysem tetszett neki ez a rab, aki dölyfös
zárkózottsággal járt-kelt a börtön-épületben, alig válaszolt
kérdéseire és tétlenül, álmodozva ült íróasztala mellett.</p>
<p>Egyszer szokott éles hangján megszólította Jurisicsot az
irodában.</p>
<p>– Mit dolgozott ma? <span class="pagenum"><a name="Page_162" id=
"Page_162">-162-</a></span></p>
<p>Jurisics egy ívet dobott az asztalra, az ív félig tele volt írva
számokkal.</p>
<p>– Ennyi az egész? – méltatlankodott a felügyelő. – Úgy látom, le
kell magát szoktatnom lustaságáról.</p>
<p>Jurisics vállat vont, aztán hátat fordított a felügyelőnek,
mintha terhére volna tovább folytatni a beszélgetést.</p>
<p>A felügyelő úgy találta, hogy a rab makacsságát, a saját
tekintélye érdekében meg kell törnie.</p>
<p>– Keljen föl, ha velem beszél! Parancsolom, hogy keljen föl!</p>
<p>És mivel Jurisics nem mozdult elég gyorsan, egy erélyes ütést
mért a vállára.</p>
<p>Jurisics vérben forgó szemekkel szökött talpra, – a következő
pillanatban a felügyelő sebzett homlokkal, szédülve zuhant a szoba
tulsó sarkába. A másik két íróasztal mellől ingerülten ugráltak föl
a rabok, egyikük (sohasem tudódott ki, hogy melyikük) becsapta a
tölgyfaajtó reteszét…</p>
<p>A felügyelő talpra állt, amikor észrevette, hogy egyedül van a
féket vesztett rabok közt, az ablakfülkébe hátrált és fölkapta az
ővén függő revolvert.</p>
<p>– Őrség! Őrség! – kiáltotta az izgalomtól rikácsoló hangon.</p>
<p>Jurisics keresztbe tett karokkal, ziháló mellel állott az ajtó
előtt és csillogó szemekkel tekintett a reászegezett revolver
csövébe. <span class="pagenum"><a name="Page_163" id=
"Page_163">-163-</a></span></p>
<p>– Aki megmozdul, azt lelövöm! – hangzott a felügyelő éles
hangja.</p>
<p>A többi rab meglapult az asztalok mögött, Jurisics azonban két
lépést előre tett, aztán megállott. Féktelen harag tüzelte, az a
harag, amelyet a farkas érez a házőrző komondorral szemben. Ez a
pergamen-képü, kihegyezett bajszu fiókzsarnok, az egész hivatalos
társadalmat képviselte előtte, azt a kicserzett szívü, üresfejü
társadalmat, amely buta paragrafusai szerint méregette, szabdalta
az ő szabadságát és büszkeségét…</p>
<p>Egy lövés dördült el. A golyó a falnak ment, jókora lyukat ütve
a vakolaton.</p>
<p>Jurisics a lövés után mozdulatlanul állott egy helyben. Nagyon
sápadt volt. A felügyelő arca is krétafehér lett.</p>
<p>Odalenn, az udvaron, az őr ordítása hallatszott, amint fegyver
alá szólította a legénységet. A folyosóról ajtócsapkodás,
fegyvercsörgés és futó léptek zaja hangzott. A vészharang
megszólalt. Az egész épületet pedig hirtelen valami baljóslatu,
félelmetes morgás járta át, mintha a lázadás forgószele vágtatna
végig a folyosókon.</p>
<p>A felügyelő újra fölemelte fegyverét Jurisicsra.</p>
<p>– Vissza! – vagy keresztül lövöm!</p>
<p>Jurisics pedig megint két lépést tett előre. Már csak nyolc
lépésnyire voltak egymástól.</p>
<p>Ez az óriási rabalak, amely izzó szemmel, lassan, <span class=
"pagenum"><a name="Page_164" id="Page_164">-164-</a></span> de
biztosan közeledett feléje és föl sem vette a mellének tartott
fegyvert, oly zsibbasztó rémülettel töltötte el a különben nem
gyáva felügyelőt, hogy haja égnek meredt, a keze meg oly erősen
remegett, hogy látni lehetett a revolver csövének mozgását…</p>
<p>Megint lőtt, – most sem talált.</p>
<p>Harmadszor is fölrántotta a ravaszt. Most már nem is célzott, a
golyó belefuródott a szoba tetejébe.</p>
<p>Aztán elvesztette a fejét, kiejtette kezéből a fegyvert, bezúzta
öklével az ablak üvegét és olyasféle mozdulatot tett, mintha ki
akarna szökni a rácsos ablakon… Jurisics már oly közel állott
hozzá, hogy elérhette a kezével… A felügyelő most már az ablakfülke
sarkába szorult és félelemtől eltorzult arccal nézett
ellenfelére…</p>
<p>– Ne öljön meg! – suttogta.</p>
<p>A féktelen düh hirtelen elpárolgott Jurisics lelkéből. Mintha
odabenn, az utolsó pillanatban, egy szelelő nyilt volna meg.</p>
<p>Gyermekkorában egyszer kergetőbe vett egy fiucskát, aki kővel
megdobta. Valami sarokban megszorította. Az a fiucska, – jól
emlékezett reá: csinos, vézna gyerek volt, – épp oly félelemmel,
kegyelmet esdően nézett reá, mint most a felügyelő. A fiu azt
mondta neki: Ne ölj meg!</p>
<p>És most a felügyelőnek ugyanazt mondja, amit a kis fiúnak:
<span class="pagenum"><a name="Page_165" id=
"Page_165">-165-</a></span></p>
<p>– Ne félj, hiszen nem vagyok vadállat!</p>
<p>Kivülről puskaaggyal döngették az ajtót. Az egyik rab, Jurisics
néma intésére, kinyitotta a reteszt. A folyosót fegyveresek
állották el, a porkoláb, lövésre készen tartott puskával lépett a
szobába.</p>
<p>– Verjétek vasra valamennyit!</p>
<p>A felügyelő remegő kézzel simított végig homlokán, aztán rekedt
hangon, látható megszégyenüléssel mondta:</p>
<p>– Nem kell bántani… Én hamarkodtam el a dolgot… <span class=
"pagenum"><a name="Page_166" id="Page_166">-166-</a></span></p>
<p>&nbsp;</p>
<div class="poem">
<div class="stanza"><span class="i0">Fölemelé Kádár szemeit az
égre…<br /></span></div>
</div>
<p>Nagy Gyurka, aki éppen az ebédet hozta, hirtelen abbahagyta a
nótáját, amikor meglátta, hogy az intézet papja pipával a fogai
közt, ott ül Jurisics mellett az ágyon.</p>
<p>– Nem fogok az elveszett fiúval példálózgatni, – mondta a pap, –
hanem teszek önnek egy józan indítványt. Ön meg van győződve, hogy
nem folytathatja az életet, mert alapjából elhibázta; – én viszont
azt állítom, hogy a hibát jóvá lehet tenni és hogy ön még boldogabb
lehet, mint amely eddigi életében volt. Legyünk őszinték: Eddig
egyáltalában nem volt boldog, ezentúl pedig még az lehet, – már
amennyire ember az lehet. Nem hiszi? Azt indítványozom, hogy
<i>próbálja meg</i>. Ha belátja, hogy nincs igazam, akkor tegye meg
azt, amit meggyőződése szerint tennie kell. Ha igazam volt, – nos,
akkor érdemes volt a próbát megtennie. Eszem ágában sincs, hogy
vallási érvekkel <span class="pagenum"><a name="Page_167" id=
"Page_167">-167-</a></span> küzdjek az öngyilkosság teóriája ellen,
– ön az ilyen okok iránt egy csepp fogékonysággal sem bír, – de
nézzük a dolgot az én vidéki plébános-eszemmel. Mit gondol, hány
évet élhet ön még, legjobb esetben? Mondjuk negyvenet, vagy mondjuk
harmincat. Olyan hosszú időnek találja ezt? Lássa, a Gondviselés –
vagy ha úgy tetszik: a természet – egy csöppet engedett minden
embernek az idő végtelen tengeréből. Nem tehetek róla, de én a
felebaráti szánakozás mellett mindig valami nevetési ingert is
érzek, ha megtudom, hogy valaki ezt a parányt megsokalta és fejjel
beleugrott oda, ahol ő csak áthathatlan feketeséget lát… Ön azt
mondja, hogy nem gyűlöli éppen az életet, de mit ér az élet, ha nem
mehet többé az emberek közzé? Bocsánat, – mit ért ön tulajdonképpen
emberek alatt? Sokat mondok, ha az ön személyes ismerőseinek számát
kétezerre teszem. A világon pedig, felületes számítás szerint,
kétezer millió ember lakik. Egyezer kilencszáz kilencvenkilenc
millió és még egy pár százezer ember tehát nem bír tudomással
arról, hogy ön a világon van. Hátha ön ezek közt még talál
embereket, akik szeretetreméltóbbak eddigi ismerőseinél, akiknek a
kevéért érdemes élni? Próbálja meg!</p>
<p>– Becsület nélkül? – vetette oda Jurisics.</p>
<p>Az öreg elmosolyodott, majd gyújtóért küldte Nagy Gyurkát.</p>
<p>– Becsület! – mondta aztán. – Lássa, én emlékszem, <span class=
"pagenum"><a name="Page_168" id="Page_168">-168-</a></span> hogy
volt önnek egy szenzációs párbaja, – valami szép asszony miatt, –
amely párbaj nagyban öregbítette becsületes ember, vagy mint önök
mondják: gentleman hírét… Ön aztán váltót hamisított, mint nekem
bevallotta, azért, hogy egy jó fiu életét megmentse. Nem gondolja,
hogy akadhat a kétezer millió közt olyan ember, aki azt a párbaját
tekinti becstelenségnek és éppen a váltóhamisítást róvja föl
érdemül? Akad. Önnek új életre kell készülnie. A mult
tapasztalataiból levonhatja a következéseket a jövőre nézve.
Amennyire multját ismerem, tragikus hibája, amely elbuktatta, nem
az a váltóaláírás, hanem az a körülmény, hogy egypár fokkal föllebb
állították önt a társadalom lépcsőjén, mint ahová önt józan ésszel
állítani kellett volna. Szertelen igényei, nagyúri könnyelműsége,
amelyet nem korlátoztak nyárspolgárias aggodalmak, és hazárd
temperamentuma megtették a magukét, hogy önt elbuktassák. Elég
ennyit tudnunk, – a többi magától következik. Ha boldogulni akar az
életben, szállítsa le az igényeit. Szálljon lejebb egypár fokkal a
létrán. Ha reám akar hallgatni: kezdje legalul… Mindenekelőtt meg
kell szabadulnia azoktól a tépelődésektől, amelyekkel önmagát
gyötri. Legjobb út erre a súlyos fizikai munka. Önnek hatalmas
izmai vannak, foglalkoztassa izmait. Régi tapasztalásom különben
is, hogy a testileg erős embereket inkább teszi tönkre a henye
életmód, mint <span class="pagenum"><a name="Page_169" id=
"Page_169">-169-</a></span> a gyöngéket. Álljon be egyik
műhelyünkbe és tanúlja meg a mesterséget. Ha letelt az év, akkor
menjen ki a világba, valahová, ahol önt nem ismerik és próbálkozzék
meg, mire tudja vinni a saját erejéből. Ne vegye túlságos
tragikusan a testi kényelmetlenséget, – tegyen úgy, mint Péter cár,
aki inkognitóban gerendákat fűrészelt… Tűzzön ki magának határidőt,
mondjuk három évet. Ha aztán beleunt a dologba, még mindig
megteheti azt, amit tennie kell. Meglehet azonban, hogy
mulatságosnak találja új életét… Próbálja meg!</p>
<p>A pap fölkelt és kezet fogott Jurisicscsal. Azt mondta, hogy
ebédelni megy. Otthon gulyás-levessel várják, azt nagyon
szereti.</p>
<p>Jurisics keserűen mosolygott.</p>
<p>– Nekem úgy rémlik, – mondta némi gúnnyal, – hogy főtisztelendő
úr könnyen beszél. Nem tudja, mi az, rabnak lenni!</p>
<p>– Édes fiam, – mondta a pap szárazon, – kissé mégis szólhatok a
dologhoz, mert hat évig voltam rab. Kufsteinban ültem a Geroldseck
alatti lyukban. A jobb lábam oda volt láncolva a falhoz, – azért
bicegek egy kicsit járásközben…</p>
<p>Az öreg pap józan paraszt-logikája olyan hatással volt
Jurisicsra, hogy egypár napi gondolkozás után beállt az intézetbeli
kovácsműhelybe. Addig sokat gondolkozott a multjáról. Oly tiszta,
kritikus szemmel <span class="pagenum"><a name="Page_170" id=
"Page_170">-170-</a></span> látta most életét, mint a kifütyült
szerző a drámáját. Most már tudta, hol hibázta el a cselekményt és
mit kellett volna tennie, hogy sikert arathasson!</p>
<p>A hátsó udvar sarkában volt egy füstös lyuk, hol egész nap vörös
tűzfény lobogott és harmónikus üllőcsengés szólt. Jurisics Jancsi
dolgozott ott, Nagy Gyurka és még egy öreg rab társaságában.</p>
<p>Szekérvasat gyártottak és patkót és ha megszállotta az öreg
mestert a művészi ihletség, akkor még fejbetörésre alkalmas
fokosokat is kalapált a vidéki megrendelőknek, – pedig éppen egy
ilyen fokossal behorpasztott fej juttatta őt ide.</p>
<p>Jurisics, különösen inaskodása idején, esténkint halálra
fáradtan rogyott ágyára. Tenyere sajgott, minden tagja fájt, azt a
kéjes izom-lázt érezte, amelyet a sportember tud csak méltatni.
Másnap aztán az újabb munka megint megpuhította merev tagjait és
kiűzte csontjaiból a fáradtságot.</p>
<p>Nyáron át a szabadban dolgoztak. Az öreg plébános néha kivitette
karosszékét az udvarra, és elnézte pipaszó mellett azt a három
félmeztelen, kormos férfialakot, amely hajlékony derékkal, a saját
erőkifejtésében gyönyörködve, ütemesen verte a sziporkázó
vasat.</p>
<p>Jurisicsnak, társai állítása szerint, nagy tehetsége volt a
mesterséghez. Rövid inaskodás után már annyira <span class=
"pagenum"><a name="Page_171" id="Page_171">-171-</a></span> vitte,
hogy <i>egy tűzről</i> ki tudott kalapálni egy patkót.</p>
<p>A munka jó hatással volt reá. Fölhagyott sötét tépelődéseivel, a
folytonos kalapácsdöngés pedig, amely megrázkódtatta egész valóját,
megedzette idegeit. És mintha az érc, amelyet erős kezekkel
formált, átengedett volna neki valamit tulajdonságaiból:
akaratereje szilárd lett, miként mellén és karján az izmok.
<span class="pagenum"><a name="Page_172" id=
"Page_172">-172-</a></span></p>
<p>&nbsp;</p>
<p>Már erősen alkonyodott, mikor Jurisics kilépett a börtönépület
kapuján. Körülnézett és úgy érezte, mintha szédülne. Leült arra a
lócára, amelyen napközben a börtönőrök szoktak lustálkodni.</p>
<p>Szabad volt. Mehetett, amerre kedve tartotta. És mégis, az
ujjongó örömmámor helyett, amelytől eleve félt, mint egy nagy lelki
megrázkódástól szokás félni, most csak valami fájdalmas fásultságot
érzett. Nagynak, üresnek, idegennek találta a világot, pedig alig
látott belőle egyebet egypár palánkkerítésnél. Titokzatos félelem
szállotta meg, félt mindattól, amin a jövőben még át kell majd
esnie és ha ösztönére hallgatott volna, talán visszament volna
megint csendes, biztos zárkájába, hogy ott töltse egész életét.</p>
<p>Jó ideig még ott ült, fejét két tenyerébe támasztva és magában
álmodozva. Mikor odabenn a nagy házban megszólalt az esti harang,
megemberelte magát és talpra állott. Tudta, hogy a porkolábok
jönnek és nem akarta, hogy itt találják. Gyors, bizonytalan
léptekkel <span class="pagenum"><a name="Page_173" id=
"Page_173">-173-</a></span> indult meg a pályaudvar felé, a
házfalak mellett haladt, mint valaki, aki attól fél, hogy el
találna szédülni.</p>
<p>Fogsága utolsó idejében egyebet se csinált, mint tervezgetett. A
legkisebb részletig kiszínezte jövő életének képét. Most egyszerre
úgy találta, hogy azok az éjjeli fantáziák mind képtelen álmok
voltak és nem tudott magával mit kezdeni. Nyitva állott előtte az
egész világ, ahol nem ismerte senki és ő mégis arra az egyetlen
helyre ment, ahol majd mindenki ismerte: Budapestre.</p>
<p>Még az éjjel megérkezett a fővárosba.</p>
<p>Egy külvárosi kis fogadóban hált meg. Egész vagyonát magánál
hordta, azt a hatvan forintot, amit kovácsmesterségével keresett és
kevés ruhanemüt. Egy szürke elpusztíthatatlan angol ruha volt
rajta, amit egypár év előtt csináltatott a vadászatra.</p>
<p>Másnap reggel ott hagyta a fogadót és egy kis szobába költözött,
amelyet egy asszonyságnál bérelt, künn a Városligetnél. Olcsó szoba
volt és ennélfogva sötét és szűk. Bejárata a konyhán átvezetett,
ablaka egy nyirkos, patkányszagú udvarra nyílt; Jurisics, aki
azelőtt az inasát se lakatta volna ilyen szomorú lyukban, mégis úgy
találta, hogy elég kényelmes lakás. Különösen a háziasszony kopott
kerevete nyerte meg a tetszését.</p>
<p>Estefelé volt csak bátorsága kimenni az utcára. <span class=
"pagenum"><a name="Page_174" id="Page_174">-174-</a></span> Jó
ideig keskeny mellékutcákon tévelygett, végül kiment az
Andrássy-útra.</p>
<p>A ragyogó lámpasorok, az Opera árkádjai alá robogó hintók, a
zsúfolt kávéházak, a sok járókelő, – mindez elkábította,
megzavarta. Nagy örömére, egyetlen régi ismerősével se találkozott.
Mintha csak az egész lakosságot kicserélték volna az egy év
alatt.</p>
<p>Később megéhezett és betért valami szerény vendéglőbe. Alig hogy
benn volt az ivóban, már megfordult megint a sarkán és esze nélkül
sietett ki. Az első asztalnál, több söröző fiakkeres társaságában,
ott látta a volt kocsisát, elegáns, drapszínű felöltőben, fülére
csapott cilinderrel, ostorral a térdei között.</p>
<p>Hazament és másnap is csak késő délután hagyta el megint a
lakását. A szobaasszony ezt furcsának találhatta, mert megkérdezte,
hogy nincs-e valami rendes foglalkozása? Jurisics azt mondta, hogy
most nincs ugyan, de lesz nemsokára.</p>
<p>Megint az Andrássy-úton járt. Ezuttal a kiváncsiak közé állott
és nézte a hosszú kocsisort, amely a versenytérről jött.</p>
<p>A hintókban nagyon sok ismerőst látott, majdnem csupa ismerőst.
Szentgróthyt is látta. Világos tavaszi ruhában, az elmaradhatatlan
virággal a gomblyukában, monoklival a szemében, öt-hat úr
társaságában egy hatalmas vadászkocsiban ült, amelynek tüzes
négyesét egy fiatal mágnás hajtotta… <span class="pagenum"><a name=
"Page_175" id="Page_175">-175-</a></span></p>
<p>Aztán mások, ismerős asszonyok, régi cimborák. Egy szögletes
arcu úr, aki magas bakján előre hajolva figyel szélsebesen ügető
félvéreire. Arcán végig sebhelyt visel, – ezt a vágást Jurisicstól
kapta a felesége szép szeme kedvéért.</p>
<p>Két csinos huszártiszt, egy hetyke kis önkéntessel a kocsiban.
Ezek az Ilonday-fiúk, akiknek a birtokán gyakran vadászgatott.
Nővérük is van, egy nyalka özvegyasszonyka, akiről az egész
vármegye tudta, hogy nagy gyöngéje van Jurisics iránt…</p>
<p>Aztán két feltünően csinos asszony egy nagy landauerben. Valami
tavaszi kirándulásra emlékeztették Jurisicsot, amikor fehér kötőt
kötöttek eléje és epres-bowlet kavartattak vele…</p>
<p>Ezek és mások sebesen ügettek el előtte, mint a múlt viziói.</p>
<p>Amikor bealkonyodott, kiment a Városligetbe. Egy félreeső padra
ült és szórakozottan hallgatta a távoli vendéglőből elhallatszó
cigányzenét. Meglehetős hűvös tavaszi est volt; a teli hold sárga
korongja közömbösen bukkant föl a tó fölött, fekete fatörzsek
mögül, hideg, sötét szomorúsággal töltve el a fiatalember lelkét.
Azzal a sötét szomorúsággal, amelyet csak az elhagyott ember
érezhet a fölséges közömbösséggel munkálkodó természeti erők
láttára.</p>
<p>Mikor hazafelé indult, egy didergő kis leány szaladt utána.
<span class="pagenum"><a name="Page_176" id=
"Page_176">-176-</a></span></p>
<p>– Vegye meg ezt a virágot! Még csak ez az egy van!</p>
<p>Megvette és a kis bokrétával a kezében ment tovább. Ibolya volt.
Arcához emelte, – egyszer, kétszer – és amint fölszívta a rég nem
érzett tavaszi illatot, egyszerre megint érezte ama varázs
titokzatos hatalmát, amely ellen egy egész éven át küzdött…</p>
<p>Jesszi! Megfordult, körülnézett – a szíve oly sejtelmesen
dobogott, mintha már hallaná a leány ruhájának suhogását…
Semmi!</p>
<p>Föl fogja keresni Jesszit. Hiszen – bármint tagadja önmaga
előtt, másért sem jött Budapestre! Százszor is megátkozta már
emlékét, lázas álmaiban százszor megint lábaihoz borult, hogy
visszakoldulja Hadfalussy kedvesétől szerelmét. Most egyszerre
szenvedélyes, dühös, érzékies vágy fogta el: látni akarja a leányt,
csak egyszer akarja még látni!</p>
<p>Betért egy éjjeli kávéházba, amelyben Jesszi azelőtt majd minden
este megfordult. A felszolgáló pincér nem tudott semmit se
Jessziről; a főpincér emlékezett ugyan valami csinos virágárus
leányra, aki azelőtt gavallérok társaságában el szokott látogatni
az üzletbe, de csak annyit mondhatott, hogy valami nagy szerencse
érte. Holmi gazdag bojár elvihette Romániába… Vagy Bécsbe ment? A
kaszirnő úgy emlékezett, hogy már egy év előtt Bécsbe ment. Azóta
nem látták.</p>
<p>Jurisics leverten ment haza. Most már szégyelte <span class=
"pagenum"><a name="Page_177" id="Page_177">-177-</a></span>
gyöngeségét és tisztában volt magával, hogy veszedelmes útra tért.
Vissza kellett fordulnia a régi panaceához, a munkához. Dolgozni
akart, hogy kiheverje a fejéből ábrándjait; pénzt keresni, hogy
elmehessen külföldre.</p>
<p>Másnap találomra elment egy híres műlakatoshoz. Név szerint
ismerte csak, de azért bizalmasan elmondta neki multjából azt, amit
szükségesnek látott elmondani, aztán munkát kért tőle. A gyáros
komolyan és növekedő érdeklődéssel hallgatta végig.</p>
<p>– Helyesen teszi, hogy dolgozni akar. Nekem is kapóra jön az ön
ajánlata. Sok a munkásom, de alig van köztük ember, aki meg is
tudná fogni a dolog végét, meg imponálni is tudna a műhelyben. Ha
akarja, egyelőre beállítom a kovácsműhelybe, később meg fog
ismerkedni a magasabb iparágakkal is… Öntől függ aztán, hogy mire
viszi…</p>
<p>Másnap Jurisics már ott dolgozott a gyári kovácsok közt.
Hatalmas izmai, amelyeket még e ciklopszműhelyben is megbámultak,
ügyessége a nyersebb munkában és hallgatag modora láthatólag
imponáltak társainak.</p>
<p>Két hétig dolgozott már a műhelyben, ahová korán reggel jött és
amelyet csak alkonyatkor hagyott el.</p>
<p>Egyszer egy kovácsolt kriptarácsot kellett a temetőbe
szállítani. Egyik felügyelő sem ért reá, Jurisics hát magára kapta
kabátját, a zsebébe tett néhány <span class="pagenum"><a name=
"Page_178" id="Page_178">-178-</a></span> szerszámot és a lóvonatu
vasúton kiment a temetőbe, ahová a rácsot már kocsin kivitték.
Odakünn egy ideig elnézte hogyan erősítik a sarokrudakat a kripta
márványlapjába vésett nyílásokba, minthogy azonban az egyik munkás,
aki útközben kissé bepálinkázott, nagyon ügyetlenül bánt az
olvasztott ólommal és a kénnel, Jurisics levetette a kabátját és
maga is munkához látott. Letérdelt a földre és a munka hevében nem
is ügyelt arra a két hölgyre, aki talpig gyászban, lengő fekete
fátyollal, a kavicsos úton közeledett.</p>
<p>Most tanakodva megállottak, az egyik, a fiatalabbik, félénk
hangon megszólította:</p>
<p>– Bocsánat – nem látta a temető-őrt?</p>
<p>Mihályi Adél volt az édesanyjával.</p>
<p>Jó ideig némán néztek farkasszemet. A túlkarcsu, elegáns
leánynak, akinek halvány arcán, a száj körül, már két
öregkisasszonyos ránc mutatkozott, – és a szakállas munkás, aki
ingujjban, kalapáccsal öklében, térdepelt a földön.</p>
<p>Adél arca lángvörös lett, majd belefogózott édesanyja karjába,
nagy, könnyes szemeit egyre Jurisicsra függesztve. Aztán
ösztönszerűen, suttogó hangon mondta:</p>
<p>– Bocsásson meg…</p>
<p>Azért kért-e bocsánatot, mert megszólította, vagy más valamiért?
Jurisics nem tudta meg. Talán nem is ezen töprengett, amikor
hosszan bámult a két fekete <span class="pagenum"><a name=
"Page_179" id="Page_179">-179-</a></span> nőalak után, amely
szorosan összesimulva, lehajtott fővel, lassú léptekkel ment a
kijárat felé, anélkül, hogy egyszer is visszanézne.</p>
<p>Még aznap egy másik találkozáson is kellett átesnie.</p>
<p>Mikor este hazament, a háziasszony azt mondta, hogy egy úr várja
a szobájában. Jurisics Szentgróthyra gondolt és hirtelen kinyitotta
az ajtót. Nem csalódott: a kis Gróthy ott ült a kopott kereveten,
elegáns tavaszi felöltőben, gondosan megfésülve, monoklival a
szemében. A szobát finom szivarfüst járta át.</p>
<p>Egy pillanatig némán szembenéztek. Jurisicsnek alkalmasint csak
ki kellett volna terjesztenie a két karját, hogy a jószívü kis
Gróthy zokogva boruljon a nyakába. Jurisics azonban dölyfösen mérte
végig régi cimboráját.</p>
<p>– Mit akarsz itt? – kérdezte.</p>
<p>Gróthy zavarba jött. Ilyen fogadtatásra nem volt elkészülve.
Kiejtette szeméből a monoklit.</p>
<p>– Bocsáss meg, de hallottam, hogy itt vagy Pesten és látni
akartam, hogy mit művelsz…</p>
<p>Mivel pedig nem kapott választ, halkabban, nehogy a háziasszony
odakünn meghallja, hozzátette:</p>
<p>– Gondoltam, hogy szükséged lehet valamire…</p>
<p>– Alamizsnát nem fogadok el! – vágott szavába kurtán Jurisics.
<span class="pagenum"><a name="Page_180" id=
"Page_180">-180-</a></span></p>
<p>– Kérlek, nem is úgy értem… Mi azelőtt olyan jó cimborák
voltunk… Aztán tulajdonképpen adósod is volnék.</p>
<p>Jurisics az ágyra dobta kalapját.</p>
<p>– Ha már itt vagy, hát ülj le… Talán jó is, ha egyet-mást
megbeszélünk… Úgyis utóljára beszélünk ma egymással, – be fogod
látni, hogy ismeretségünkkel föl kell hagynunk…</p>
<p>Szentgróthy tiltakozva emelte föl a kezét, de alapjában véve
nagyon megnyugtatta Jurisics kijelentése. Jurisics váratlan
megjelenése Budapesten, amelyről a rendőrség útján értesült, már
napok óta nyugtalanította és babonás félelemmel töltötte el. Nem
tudott előbb megnyugodni, míg a kisértetnek végére nem járt. Mikor
most Jurisics modorából meggyőződött hogy régi barátja elég
tapintattal fogja föl egymáshoz való viszonyukat és nem szándékozik
őt kompromittálni, tetemes megkönnyebbülést érzett és jókedvében
szinte áradozni kezdett.</p>
<p>– Az adósságaid miatt nem kell aggódnod. A boldogult öreged
hagyatékából, meg a te dolgaid árából kifizettünk mindent.
Mondhatom, a kaszinó szépen viselte magát. Mikor a lakásodat
licitálták, a régi fiúk mind eljöttek és fölhajtottak mindent… A
kis Ilonday kétszáz forintot adott egy bőr szivartárcáért… Ezt
különben meg is írtam neked, de a levelemet fölbontatlanul
visszaküldték… <span class="pagenum"><a name="Page_181" id=
"Page_181">-181-</a></span></p>
<p>– Nem fogadtam el leveleket, – mondta Jurisics mogorván.</p>
<p>Ez fölbátorította Gróthyt, hogy egy kicsit elvesse a
sulykot.</p>
<p>– Egyszer meg is akartalak látogatni!</p>
<p>– Senkit sem eresztettem magamhoz.</p>
<p>Szentgróthy a fejével bólintott.</p>
<p>– Tudom, a <i>szép leány</i> mondta. Többször járt utánad, írt
is…</p>
<p>Jurisics arca lángvörös lett. Jól tudta, hogy kiről van szó, de
azért mégis megkérdezte:</p>
<p>– Miféle leányról beszélsz?</p>
<p>– Hát Jessziről!</p>
<p>Hosszú hallgatás után elszánta magát egy másik kérdésre:</p>
<p>– Itt van Budapesten?</p>
<p>– Persze!</p>
<p>– Azt hittem, hogy Hadfalussy magával vitte, – mondta Jurisics
halkan.</p>
<p>Szentgróthy megörült, hogy talált végre valamit, ami barátját
érdekli.</p>
<p>– Hadfalussy? Nem is hallottad azt a fölséges dolgot? Persze, te
akkor már nem voltál itt, mikor a skandalum történt…</p>
<p>Szép sorjába elmondta.</p>
<p>– Tudod, hogy a herceg kitartotta Jesszit, anélkül, hogy ismerte
volna… Tett ő ennél nagyobb bolondokat <span class=
"pagenum"><a name="Page_182" id="Page_182">-182-</a></span> is… Egy
év előtt eljött Budapestre és egy nap az ügyvédjével magához
hivatta Jesszit… Úgy látszik, a pénzen szerzett jogait akarta
érvényesíteni… Hogy mi történt kettőjük közt, azt nem tudom, annyi
tény, hogy Jesszi kurtán hátat fordított neki. Úgy látszik, hogy
ilyesmi először esett meg Hadfalussy praxisában, – az is meglehet,
hogy nagyon belebomlott a leányba, – elég az hozzá: az öreg
oligarhát dühbe hozta Jesszi ellentállása. Pénzen szerzett jogaira
hivatkozott és ebből aztán óriás skandalum származott. Jesszi – az
ég tudná, honnan szerezte a pénzt? – elküldte neki azt az ötezer
forintot, amit öt év alatt tőle kapott. Hadfalussy persze nem
fogadta el a pénzt, Jesszi pedig azzal válaszolt, hogy az ötezer
forintot a herceg neve alatt valami jótékony egyesületnek
ajándékozta és valamennyi hirlapban nyugtáztatta… ilyen fölsülés
még alig esett meg gavallér emberrel. Az egész város beszélt róla,
a lapok pedig mint elsőrendü pikantériát tálalták föl olvasóiknak…
A dolog annyira elkedvetlenítette Hadfalussyt, hogy megutálta
Budapestet és visszament Párisba…</p>
<p>– És mi lett Jesszivel?</p>
<p>– Jesszi virágkereskedést nyitott a Belvárosban. Igen szép
üzlete van, – el se tudom képzelni, honnan szerezte a pénzt. Valami
titkos pénzforrása lehet… Ámbár nem tudom, hogy ki tartaná pénzzel,
mert valóságos apáca-életet folytat… Azelőtt hébe-korba legalább
<span class="pagenum"><a name="Page_183" id=
"Page_183">-183-</a></span> eljárt mulatni, egy év óta sehová se
jár, csak az üzletébe… Egy szoknyás nyárspolgár!</p>
<p>Még egypár ujságot tálalt föl Jurisicsnak, többek közt azt is,
hogy az öreg Mihályi vagy egy félév előtt meghalt, aztán végképp
megakadt a beszélgetés köztük.</p>
<p>Szentgróthy fölkelt és a kalapja után nyúlt.</p>
<p>– Tehát semmire sincs szükséged?</p>
<p>– Semmire! És jegyezd meg, hogy a mai naptól kezdve nem ismerlek
többet!</p>
<p>Szentgróthy kissé elérzékenyedve nézett barátjára.</p>
<p>– Ej, miért is kellett annak a szamárságnak megtörténni?</p>
<p>– Ne érzelegj! – mondta Jurisics a régi gúnnyal.</p>
<p>Nem is nyujtott neki kezet, amikor elbúcsuztak.</p>
<p>– Nem akarom, hogy később megbánjad látogatásodat!</p>
<p>Szentgróthy még a lépcsőn is meg volt indulva.</p>
<p>– Kár ezért a fiuért! – suttogta magában. – Kár! Csak azt
szeretném tudni, hogy miért nem lőtte magát főbe? <span class=
"pagenum"><a name="Page_184" id="Page_184">-184-</a></span></p>
<p>&nbsp;</p>
<p>Jurisics, amikor másnap este kijött a gyárból, a Belváros felé
vette útját.</p>
<p>Egész nap szakadt az eső, alkonyat felé kiderült ugyan, de a
lucskos utcák korán néptelenek lettek. Jó sokáig tévelygett cél
nélkül, a kirakatokat nézegetve, amikor egyszerre megállott egy
fényesen kivilágított üzlet tükrös ablaka előtt. Elegáns
virágkereskedés volt, aranyléces, fehérlakkos állványokkal,
atlaszfüggönyökkel, csipkés levelü pálmákkal és exotikus
növényekkel.</p>
<p>Az üzletben két hölgy ült, láthatólag vevők, egy csinos, barna
leány egész halmaz koszorút hordott eléjük, az üzlet tulajdonosnéja
pedig a polcnak támaszkodva beszélgetett az asszonyokkal.</p>
<p>Jesszi volt. Ott állt, bőkaru, fekete ruhában, magasra fésült,
aranyszőke hajjal, édes mosollyal az ajkán, öntudatlan gráciával
dőlve az asztalnak. Üdébb, bájosabb, kacérabb volt, mint valaha. A
kirakat üvegén <span class="pagenum"><a name="Page_185" id=
"Page_185">-185-</a></span> megtört gázfény szivárványos zománccal
övezte finom arcát.</p>
<p>Jurisics mozdulatlanul állott az utcán és vagy egy negyedóráig
legeltette szemét Jesszi alakján. A hölgyek aztán elmentek, Jesszi
elkísérte őket az ajtóig, majd visszament és eltünt az üzlet
mellett levő fülkében.</p>
<p>Jurisics egypárszor föl-alá járt az aszfalton, hogy összeszedje
bátorságát, – amikor reá tette kezét az ajtó kilincsére, Jesszi
megint megjelent az üzletben. Leült a polc előtt álló zsöllére és
egy ujság olvasásába mélyedt. Lecsüggesztett fejjel, csendesen
pihegő kebellel hajolt a lap fölé, Jurisicsnak most már éppen nem
volt bátorsága reá nyitni. Hátha nagyon meg találna ijedni?</p>
<p>A leány később az órát nézte, aztán megint bement a fülkébe és
egy bő, prémes köpenyeggel a vállán, tért vissza. Két kalapos leány
és egy cseléd jött vele. Mikor Jesszi kilépett az utcára, Jurisics
átment az utca tulsó oldalára. Az üzletben eloltották a lámpákat,
aztán bezárták az ajtókat; a leányok jobb felé mentek, Jesszi pedig
a cseléddel bal felé. Jurisics az utca túlsó oldalán követte
őket.</p>
<p>A harmadik-negyedik háznál Jesszi már befordult a kapun, a
fiatalember pedig egyedül maradt a néptelen utcán. Egypárszor
zavartan járt föl-alá, aztán ő is bement a házba. Ösztönszerűen
fölhaladt a lépcsőn és kilépett az első emelet nyitott folyosójára.
<span class="pagenum"><a name="Page_186" id=
"Page_186">-186-</a></span> A vasrácsnak támaszkodott és a
véletlenre bízta, mi történjék tovább. Néhány perc mulva egy kis
cselédleány jött ki az egyik lakásból; palackkal a kezében, dudolva
futott le a lépcsőn. Jurisics megismerte Jesszi cselédjét. Most már
tudta, hol lakik… Belépett az előszobába, aztán kopogtatott az
ajtón.</p>
<p>– Maris! – kiáltotta belül Jesszi.</p>
<p>Jurisics lassan kinyitotta az ajtót.</p>
<p>– Én vagyok, Jesszi!</p>
<p>– Ki az?</p>
<p>– Jurisics!</p>
<p>Jesszi a nyitott ruhaszekrény előtt állott, éppen a prémes
nagykabátját hajtogatta össze. Hogy megpillantotta Jurisicsot,
elsápadva támaszkodott a szekrény ajtajának, amely nyikorogva
fordult meg a sarkában. Aztán a földre ejtette a ruhát.</p>
<p>– Jurisics! – suttogá, két kezét összekulcsolva.</p>
<p>– Nagyon megijesztettem? – kérdezte Jurisics halkan. – Bocsásson
meg!</p>
<p>Kezet fogtak és habozva, vizsgálódva néztek egymás szemébe. A
leány még mindig sápadt volt. Valami bizalmatlanságot olvashatott
ki Jurisics a szemeiből és ez félénkké tette.</p>
<p>– Óh, Jurisics, hát megjött! Mindig vártam!</p>
<p>A fiatalember leült, Jesszi meg nekitámaszkodott a kerevet
karjának és vizsgálódva, mereven nézte. Oly <span class=
"pagenum"><a name="Page_187" id="Page_187">-187-</a></span> sok
mondani valójuk lett volna és most, első zavarukban, alig tudtak
mit beszélni.</p>
<p>Jesszi kis lakása egyszerű, de csinos volt. A leány szerette a
színeket és ösztönszerü érzékkel bírt a művészi staffage iránt. Ez
a staffage nyomasztó hatással volt Jurisicsra. Nagy, kemény
tenyereivel és viseltes ruhájában kopottnak, otrombának érezte
magát a bambusznádbútorok és a világos függönyök közt. Másképp
képzelte el az első viszontlátást. Most valami csalódásfélét érzett
és azt hitte, hogy okát kell adnia idejövetelének.</p>
<p>– Még egyszer látni akartam, aztán elmegyek.</p>
<p>– Hová megy?</p>
<p>– El, messzire, – ahová már tavaly akartam menni.</p>
<p>Hosszú csend következett.</p>
<p>– És – egyedül? – kérdezte Jesszi habozva, nagy szemét
Jurisicsra emelve.</p>
<p>– Egyedül! Kit vinnék magammal?</p>
<p>– Persze, kit is vinne magával!</p>
<p>Jesszi fölkelt és lassú léptekkel, összekulcsolt kezekkel ment
végig a szobán. Mikor kis íróasztalához ért, eszébe juthatott
valami. Fölkapott egy nagy, fekete könyvet és odatette Jurisics
elé. Félvállról, hanyagul mondta:</p>
<p>– A leszámolás!</p>
<p>– Miféle leszámolás? <span class="pagenum"><a name="Page_188"
id="Page_188">-188-</a></span></p>
<p>Jesszi kinyitotta a könyvet és lapozgatni kezdett benne.</p>
<p>– Itt van minden! 14.500 forintot kaptam… 4500 forinttal
berendeztem az üzletet… 3000 forintot elhelyeztem a
takarékpénztárban, – a könyvecske is itt van… 2000 forintot a
kőbányai virágszállítónak adtam kölcsön. Be van táblázva… Az üzlet
jól ment, egy év alatt 3000 forintot hozott, – abból ezret
elköltöttem, kétezret meg betettem a takarékpénztárba… Maradna még
5000 forint, amellyel nem tudok beszámolni… A saját céljaimra
fordítottam, – oda kellett adnom Hadfalussynak… És ha ön most
elmegy, akkor nem tudom, hogyan fogom megfizetni.</p>
<p>Letette a könyvet, fölkelt és halkan mondta:</p>
<p>– És ha ön most elmegy, akkor nem is tudom, hogy mi lesz
velem…</p>
<p>Jurisics megfogta Jesszi kezét.</p>
<p>– De Jesszi, csak nem gondolja, hogy azt a pénzt visszaveszem?
Mit is gondolt?</p>
<p>Hogy mit gondolt? Tudja is ő, hogy mit gondolt! Valami
ostobaságot! Olyanfélét, hogy mind a kettőjüké… Most pedig kedve
lett volna sírni…</p>
<p>Jurisics szíve félelmetes hangon dobogott. Pillantása
találkozott Jessziével. Egy delejes szikra csillant meg szemükben,
amely ellenállhatatlan erővel sodorta őket egymás karjába. Az
idegenkedésnek, bizalmatlanságnak egyszerre vége lett; egymásra
ismertek, átölelve <span class="pagenum"><a name="Page_189" id=
"Page_189">-189-</a></span> tartották egymást, szenvedélyesen
simultak egymáshoz, mintha sohasem akarnák egymást többé
elbocsátani. Jesszi némán szorította oda forró arcát Jurisics
nyakához, Jurisics pedig önfeledten simogatta a leány szőke
haját.</p>
<p>– Ugy-e, nekünk nem szabad elválnunk soha?</p>
<p>– Soha!</p>
<p>– Hiszen tudtam, hogy szeret!</p>
<p>– De maga – egy rabot?</p>
<p>Jesszi hátradőlt Jurisics karjaiban és két tenyerét a
fiatalember vállának támasztva, sajátságos mosollyal nézett a
szemébe.</p>
<p>Azt mondta:</p>
<p>– Jól van ez így, – nekem nagyon jó! Ha megmaradt volna
<i>gavallérnak</i>, akkor talán a szeretője lettem volna… Akkor is
szerettem volna, de ön egy hónap vagy egy év múlva reám unt volna…
Biztosan tudom, mert ez így szokott lenni…</p>
<p>Megint a szemébe nézett és győzelmes szépségének tudatában
mondta:</p>
<p>– Tudom, hogy most nem fog reám unni!</p>
<p>Aztán Jurisics kemény tenyerét kezdte simogatni és egy kicsit
elérzékenyedett.</p>
<p>– Milyen keze van! Dolgozott ugy-e? Szegény!</p>
<p>Meg akarta csókolni a kezét, de Jurisics nem engedte.</p>
<p>A leány aztán egészen befészkelte magát az ölébe, <span class=
"pagenum"><a name="Page_190" id="Page_190">-190-</a></span> és mert
jól érezte magát, dorombolni kezdett, mint a cica. A sárgaarcu
néniről, akivel összeveszett Hadfalussy miatt és aki elment a
<i>másik</i> után Odesszába: meg az aggodalmakról, amelyeket egy
éven át kiállott, mert nem akarták beereszteni Jurisicshoz a
börtönbe…</p>
<p>Jurisics lehunyta a két szemét, mintha a feje szédülne, pedig
boldognak, büszkének, bátornak érezte magát megint. Telve
életörömmel és munkakedvvel. A jövő édes verőfényben feküdt előtte,
mint a tavaszi reggel, a mult pedig – egy emlék! Egy iskola,
amelyen át kellett mennie, hogy megtanulja a boldogulás művészetét.
Úgy érezte, hogy megtanulta… Megtanulta, hogy mindaz, amit
elveszített, elenyésző semmiség ahhoz képest, amit a világban
játszott: teher volt, amelytől meg kellett szabadulnia, hogy
elérhesse azt az egyetlen dolgot, amelyért érdemes volt élni. Azt
az egyetlen dolgot most a karjaiban tartotta. Nem álomkép, hanem
szerelmesen pihegő, aranyszőke, édes valóság. <span class=
"pagenum"><a name="Page_191" id="Page_191">-191-</a></span></p>
<p>&nbsp;</p>
<p>Két esztendővel később.</p>
<hr class="tb" />
<p>A szomolnai erdészhivatalnokok szövetkeztek a
bányatisztviselőkkel és szép majálist rendeztek a kincstári
erdőben.</p>
<p>Mikor összeállították a vendégek névsorát, sokáig töprengtek
azon, hogy meghívják-e Kovács János urat, a farkasvölgyi hámorost.
A meghívás mellett szólt az az ok, hogy Kovács úrnak bájos, szőke
felesége volt, akire a kópé igazgató, bár csak látásból ismerte,
szemet vetett. A meghívás ellen szólt, hogy Kovácsék, amikor egy
évvel ezelőtt megtelepedtek a szomszédban, a jó illem ellenére,
elmulasztották sorra vizitelni a kincstári bányanagyokat. Az
igazgatóné döntötte el a vitát: Kovácsékat nem lehet meghívni.</p>
<p>Ezek a Kovácsék csudálatos emberek lehettek. Ott fészkeltek a
rengeteg tisztásán, egyedül, mint egy héjapár. Fészkük, egy svájci
házikó, két percnyire esik a hámoruktól. <span class=
"pagenum"><a name="Page_192" id="Page_192">-192-</a></span></p>
<p>A hámor szót nem kell túlságos komolyan venni. Jókora fekete
fabódé, amelyben lihegő kis lokomobil emelgeti az öreg kalapácsot
és ahol félmeztelen, kormos legények sürögnek-forognak az izzó vas
körül. Kapákat gyártanak, meg ekevasakat; a krassói szekeresek
leviszik a vasat a rónára, az alföldi parasztgazdák pedig
felhasítják vele a fekete anyaföld hátát.</p>
<p>Senki se tudta, hogy honnan szakadtak ide Kovácsék. Olcsó pénzen
megvették régi gazdájától, akit tönkre tett az urhatnámság, az
elzüllésnek indult telepet, az ember pedig két kézzel is neki
látott a munkának. Reggeltől estig ott volt a hámorban. Az
erdőkerülők, akiknek néha egy korty pálinkát adott, bizonyíthatták,
hogy nem egyszer maga is kezébe vette a pörölyt. Kormos arccal,
feltűrt ingujjal forgatta a kalapácsot, az erdő visszhangjának
ilyenkor öröme telt az üllő ütemes csengésében. Ha az asszony
ilyenkor a hámorba vetődött, rendesen kormos orrheggyel jött
vissza.</p>
<p>A szomolnaiak sehogyse tudtak tisztába jönni Kovácsékkal. Az
asszony ki sem jön a bozótjából és mégis olyan házi ruhákat visel,
amelyeken meglátszik a pesti szabás. A férj dolgozik, mint egy
paraszt, de azért a viselkedése olyan, akár egy mágnásé.</p>
<p>A postamester különben olyasfélét is hallott, hogy ezt a Kovács
urat nem is hívták mindig Kovácsnak és hogy valami rovás van a
multján. Pénztárhiány vagy örökségi história. A főerdész, aki a
vadászat dolgában <span class="pagenum"><a name="Page_193" id=
"Page_193">-193-</a></span> egyszer künn járt a Farkasvölgyben,
megcáfolta ezt a kósza hírt. Szó sincs róla! Kovácsék úriemberek,
akik ó-szilvóriumot tesznek a vendég elé, meg friss sütetü
pogácsát.</p>
<p>A hivatalnokok megtartották a majálisukat Kovácsék nélkül, és a
mulatság, a Szomolnai Hirnök szerint, fényesen sikerült. A tánchely
szines lampionokkal és nemzeti zászlókkal volt diszítve, a hölgyek
cserfakoszorút fontak a hajukba, a bányász-banda a kedvelt herc
dáma-polkát játszotta, a fiatalság pedig, a szerkesztő szavai
szerint, buzgón hódolt Terpsychorénak.</p>
<p>Azt azonban nem írta meg a Szomolnai Hírnök, hogy a postamester
úr alkonyat felé becsípett és szemére lobbantotta a kerületi
orvosnak, hogy az utolsó választásoknál az ellenzékkel szavazott.
Azt se, hogy a doktor úr e méltatlan gyanúsítás fölött érzett
fölháborodásában sündisznónak nevezte a postamester urat, és hogy a
két pocakos öreg úr stante pede összeverekedett volna, ha józan
fiaik közbe nem vetik magukat.</p>
<p>Az igazgatóné, aki igen finom uriasszony volt, megbotránkozott e
jeleneten és tüntetve ott hagyta a tánchelyet, udvarával a
Bagolykőre vonulva, ahonnan igen szép kilátás nyílik a völgyre.</p>
<p>Balra látszik a szomolnai katlan, vasúti viaduktjával, jobbra
esik a Farkasvölgy. Egy mérges-zöld, keskeny erdei rét, amely
kétfelől fekete erdőfalak közé szorul. Ez a Kovácséké. A lejtőn a
hámor áll, meg egypár <span class="pagenum"><a name="Page_194" id=
"Page_194">-194-</a></span> munkásviskó, a réten fiatal kert
közepett, az erkélyes kis svájci ház. A házat két százéves
fenyőszál őrzi, mint két csuklyásbarát. Igy, messziről nézve,
nagyon csinos, de érni majd csak akkor fog valamit, ha erre is
fölviszik a vasutat.</p>
<p>Az igazgatóék letelepedtek a lejtőre. A fiatalság éppen azon
tanakodott, hogy mit énekeljenek, a Ha a föld Isten kalapjá-t, vagy
a Mi fénylik ott fenn-t, – mikor valamennyien egyszerre
összenéztek, aztán mélységes, várakozásteljes hallgatásba
merültek.</p>
<p>A keskeny erdei ösvényen két magas alak közeledett. A hámoros
volt, meg a felesége.</p>
<p>Lassu, sétáló léptekkel jöttek. Az asszony, aki világos nyári
ruhát viselt, fejére tette a férje zöld vadászkalapját és egy nagy
erdei bokrétát vitt a kezében. A férj félvállra vetette a puskáját;
hajadon fővel ment és a felesége karja alá fűzte a kezét.</p>
<p>Nagyon össze kellett simulniok, hogy egymás mellett elférjenek
az ösvényen. Mikor a társasághoz értek, a férj kissé meghajtotta
bronzszinü fejét, az asszony láthatólag zavarba jött, de aztán
megbillentette fején a kalapot és fehér fogsorát mutatta.</p>
<p>Nyugodtan mentek tovább a hegygerincen. Előttük, a távolban, az
erdélyi hegylánc határolta a szemhatárt, hosszan elnyújtott fekete
hullámokban. Az égbolt biborfényben égett a hegyek fölött.</p>
<p>Az igazgatóék hosszan néztek a sétálók után. Úgy <span class=
"pagenum"><a name="Page_195" id="Page_195">-195-</a></span> látták,
mintha a két távozó silhouette óriás arányokat öltene és egyenesen
belemenne a lángoló égboltozatba.</p>
<p>– Én azt hiszem, – mondta halkan az igazgatóné, aki kikapós
férjével nem folytatott valami galambéletet, – én azt hiszem,
ezeket kár lett volna meghívni a majálisunkra! jobban mulatnak ők
kettesbe! <span class="pagenum"><a name="Page_196" id=
"Page_196">-196-</a></span></p>
<div class="chapter">
<h2>Báró Rébusz.</h2>
</div>
<p>Francillont nézték meg, színház után az egész páholy elment a
vendéglőbe cigányt hallgatni. Fekete kávénál az egyik fiatal
sógorasszony, akit nem minden malicia nélkül neveztek a család
eszének, elszólta magát. Azt mondta:</p>
<p>– Annak az asszonynak igaza van!</p>
<p>Francillonra gondolt. (A sógorasszony különben csak egy jogos
szemrehányással illethette a saját férjét: az esküvő óta rohamos
hízásnak indult.)</p>
<p>Tamás bácsi fölkapta ezt a beszédtárgyat.</p>
<p>– Különös is, hogy mennyire megváltoznak az emberek az esküvő
után. Egyik sem váltja be azt, amit legénykorában igért. A tüzes,
elegáns, jókedvű udvarlóból kedvetlen, lusta, hideg férj lesz.
Pedig az igazi mintaférj az volna, aki az ezüstlakodalmáig
megmaradna olyannak, amilyen vőlegénykorában… <span class=
"pagenum"><a name="Page_197" id="Page_197">-197-</a></span></p>
<p>– Micsoda éretlen beszéd ez? – szólt közbe az elhízott
sógor.</p>
<p>– Ismertem egy ilyen embert. Báró Rébusznak hívták, valóságos
mintaférj volt.</p>
<p>Tamás bácsi elmondta a mintaférj történetét.</p>
<h3>I.</h3>
<p>Élt a régi Pest városában egy Kelemen Katica nevű polgárleány.
Árva volt és hat éktelen nagy bérházat örökölt a szülei után. Nem
volt már mai csirke – bocsánat! Azt akartam mondani: érett szépség
volt, aki végigtáncolt már vagy hat farsangot és tucatszámra
kosarazta ki a kérőket. Pedig maga is szeretett volna már férjhez
menni, mert a válla szépen neki gömbölyödött, a boltosok pedig
esztendők óta nagyságos asszonynak szólították. Hanem mint olyan
leány, akinek már bizonyos elméleti tapasztalatai vannak, nem
bízott udvarlói egyikében sem. Tudta, hogy ezek a gavallérok
fűt-fát igérgetnek, ha aztán bekötötték a leányzó fejét, – nos,
akkor kibuvik a szög a zsákból!</p>
<p>Egy tapasztalt barátnője azt tanácsolta Kelemen Katicának, hogy
forduljon Eskináczhoz. Hogy ki volt Eskinácz? Egy öreg spanyol
zsidó, aki a Hermina-tér mögött lakott, egy kis zugutcában. A
zsibárus boltjában mindent lehetett venni. Kiszívott tajtékpipát,
régi díszruhát, vasalót, ócska fegyvert, Korvin-kodexet,
<span class="pagenum"><a name="Page_198" id=
"Page_198">-198-</a></span> mahagoni szekrényt, kitömött bagolyt,
olajképet, keleti szőnyeget, – szóval mindent.</p>
<p>Kelemen Katica elment Eskinácz boltjába. Egy sötét, dohos kis
boltba lépett; régi bútorbarikádok közt, fantasztikus félhomályban
kuporodott az öreg spanyol. Az ókuláréjának minden lencséje akkora
volt, mint egy-egy Mária Terézia-tallér. Mikor a leány elmondta
Eskinácznak, hogy mi járatban van, az öreg egy nagy kulcsot
akasztott le a szögről és keskeny lépcsős folyosókon végig
szónélkül fölvezette a padlásraktárba.</p>
<p>A fal mellett álltak a férjek, zöld kendőkkel letakarva.</p>
<p>– Hiszen ezek nem élnek! – mondta a kisasszony.</p>
<p>– Föl kell őket húzni, – magyarázta Eskinácz.</p>
<p>Volt ott egy ügyvéd, azt harmincezer forintra tartotta a zsidó.
Egy huszárfőhadnagyot hatvanezer forintért kinált, megjegyezvén,
hogy nemes ember. (Kapitány korában majd odaadja negyvenért is.)
Egy polgári bakatisztért csak harmincezret kért. Egy fiatal
képviselőt kétszázötvenezerre tartott, de hozzá tette, hogy három
esztendő mulva, ha majd lejárt a mandátuma, csak tizenötezer lesz
az ára.</p>
<p>Katica kisasszonynak egyik se tetszett, valami különöset akart,
valami egészen különöset.</p>
<p>– Szolgálhatok azzal is, de előre bocsájtom, nagyon drága.
<span class="pagenum"><a name="Page_199" id=
"Page_199">-199-</a></span></p>
<p>Az öreg kinyitott egy szekrényt, a kisasszony belenézett és
rögtön azt mondta:</p>
<p>– Ez az, amit keresek!</p>
<p>A szekrényben magastermetű, feltünően elegáns férfi állott.
Monoklit viselt, nem is volt már nagyon fiatal, de imponáló,
megnyerő finom arca volt.</p>
<p>– Rébusz báró, – magyarázta Eskinácz, – valódi kabinetdarab.
Délceg lovas, jó táncos, korcsolyázó, kitünő vívó, pompásan
reprezentál, gyöngéd és figyelmes és angyali türelemmel van
megáldva.</p>
<p>– Mi az ára? – kérdezte Kelemen Katica dobogó szívvel.</p>
<p>– Háromszázezer forint!</p>
<p>– Szemtelenség! Hiszen már kopaszodik!</p>
<p>– Azért még húsz évi jótállást vállalok érte.</p>
<p>Eskinácz nyugodtan becsukta a szekrényt és azt mondta:</p>
<p>– Meg fogja bánni, ha nem veszi meg. Ilyen tökéletes férjet még
nem konstruáltak; a művész, aki készítette, felülmulta önmagát.
Mondhatom: tökéletes mintaférj…</p>
<p>– Hát nem mind egyforma?</p>
<p>– A gépezete valamennyinek egyforma, de az agy hajszálfinomságú
kerekecskéi közt munkaközben parányi eltérések keletkeznek, amelyek
aztán befolyással vannak az egész automata működésére. Emlékszem,
egyszer három férjet adtam el, mind a hármat <span class=
"pagenum"><a name="Page_200" id="Page_200">-200-</a></span> ugyanaz
a mester készítette egy minta szerint. A konstrukcióban mégis
kellett valami kis eltérésnek lenni, mert az egyik automata mindig
a füstös játékszobában ült, ott az öklével verte az asztalt és azt
mondta: Makk! No még egy makk! És még egy makk! A másik automata
pedig, ha valahol szeszes italt látott, bort vagy pálinkát, rögtön
beleöntötte a szájába. A harmadik, ha az utcán egy szobaleánnyal
találkozott, ott hagyta a feleségét és a szobaleány után
rohant…</p>
<p>– Borzasztó!</p>
<p>– Rébusz báró gépezetében semmiféle fogyatkozás nincs. Hat évig
volt a férje egy bankár leányának és mindvégig úgy viselkedett,
mint első nap. Nagyon boldogan éltek, míg az asszony tavaly meg nem
halt. Utolsó szava ez volt: Eskinácz becsületes ember volt!</p>
<p>Kelemen Katica mégis drágálta a bárót.</p>
<p>Másnap újra eljött Eskináczhoz és kérte, hogy mutassa meg neki
még egyszer Rébuszt. Az öreg ravaszul mosolygott és azt mondta:</p>
<p>– Vegye meg a bakát! Az olcsó!</p>
<p>– Nem kell a vörös bajuszával!</p>
<p>Két hétig cigánykodtak, végre Kelemen Katica kijelentette, hogy
megveszi Rébusz bárót. Már odáig volt a szerelemtől. Eskinácz ekkor
a következő használati utasítást adta a kisasszonynak:</p>
<p>– Én most fölhúzom a báró gépezetét, aztán önnek adom a kulcsot.
Minden esztendőben <i>egyszer kell</i> <span class=
"pagenum"><a name="Page_201" id="Page_201">-201-</a></span> <i>csak
fölhúzni</i>, de azt a világért sem szabad elmulasztani, különben
nagy zavar és baj támadhat. Ma van augusztus huszadika, tehát a
jövő Szent István napján fogja megint fölhúzni. Egyéb baj nem lesz
vele.</p>
<p>Eskinácz ekkor fölgombolta a báró nyakán az inget, a mellén
látszó kis kulcslyukba illesztette a kulcsot és óvatosan fölhúzta.
Aztán odaadta a kulcsot Kelemen Katicának, aki elálló lélegzettel
figyelt az automatára. A báró először megrázkódott, majd egy
csodálatos hangot hallatott: Brrrrrrr! Lassan fölemelte kesztyűs
kezét, begombolta nyakán az ingét, szemébe nyomta a monokliját és
szemügyre vette a kisasszonyt…</p>
<p>– Méltóságos uram, – mondta Eskinácz alázatosan, – engedje meg,
hogy bemutathassam önt menyasszonyának… Rébusz báró ő méltósága –
Kelemen Katica kisasszony ő nagysága…</p>
<p>A báró mosolyogva hajolt meg és karját nyújtotta Katicának.</p>
<p>– Ha úgy tetszik, mehetünk a paphoz…</p>
<p>Leereszkedően bólintott Eskinácznak és a bolt előtt váró
kocsijához kísérte menyasszonyát. Katica azt akarta, hogy a báró
szálljon be hozzá a kocsiba, de Rébusz udvarias határozottsággal
tiltakozott.</p>
<p>– Nem kompromittálhatom önt!</p>
<p>Odaintett egy bérkocsit és azt mondta:</p>
<p>– A plébániához! <span class="pagenum"><a name="Page_202" id=
"Page_202">-202-</a></span></p>
<h3>II.</h3>
<p>Ezeket az előzményeket – folytatta Tamás bácsi az elbeszélését –
utólag báró Rébusznétól, született Kelemen Katicától hallottam. A
többinek már közvetlen szemtanúja voltam.</p>
<p>Fiatal legény voltam, amikor ez történt és a reá következő
nyarat a legendi fenyvesfürdőben töltöttem. A kis fürdőben két
társaság alakult, amely halálos gyűlölettel viseltetett egymás
iránt; a comme il faut-társaság és a nem comme il faut-társaság.
Én, fájdalom, az előbbihez voltam kénytelen csatlakozni. Fájdalom,
mondom, mert ez a társaság, amelyben két öreg nagynéném elnökölt,
épp annyira unalmas volt, mint tisztességes.</p>
<p>Egy nap az ebédlő verandáján új fürdővendégek jelentek meg: egy
kacagó szemű, gömbölyű, csinos asszony és egy monoklis előkelő
úr.</p>
<p>– Rébusz báró és a felesége, – mondta a doktor.</p>
<p>Az egész fürdő lázas kíváncsisággal leste, hogy az érdekes
idegenek melyik társasághoz fognak csatlakozni. Győztünk: hozzánk
csatlakoztak. A báró egy nap tüzet kért tőlem a parkban, aztán
beszélgetést kezdett, félóra mulva már bemutatott a feleségének.
Este megkért, hogy mutassam be a két nagynénémnek és mindegyiknek
egy gyönyörű rózsaszálat nyujtott át. <span class=
"pagenum"><a name="Page_203" id="Page_203">-203-</a></span> A nénik
el voltak ragadtatva, nem győzték a báró udvariasságát és
gyöngédségét magasztalni.</p>
<p>Bevallom, engem eleintén nem annyira a báró, mint inkább a
báróné érdekelt. Melegszemű, csinos asszony volt, rettenetes módon
kacér. Esténkint, ha szólt a zene, rendesen együtt táncoltuk a
négyeseket, a báró ilyenkor egyik nénimet kérte táncra, hogy vizavi
lehessen. Néha kirándulásokat rendeztünk, én a gyorslábú asszonnyal
messzire előre kalandoztam, a férj pedig, kabátokkal és esernyőkkel
megterhelve, a néniket kísérte.</p>
<p>Egy esős délután a báróék fogadóbeli lakásán voltam. Az
asszonnyal ketten az ablakfülkében ültünk, a férj pedig egy
karosszékben lustálkodott. Hátat fordított nekünk, szokása szerint
nyugodtan szivarozott. Az asszony kurtakaru nyári pongyolát viselt.
Jó ideig elnéztem gömbölyü karját, aztán vakmerően lehajoltam és
megcsókoltam… A báróné nevetett, én meg a férjére pillantottam…
Irgalmas Isten! A báró a szemben levő tükörből figyelmesen ránk
nézett… Azt vártam, hogy tigrisként fog reám ugrani, – a báró
azonban meg se moccant. Nyugodtan szívta tovább szivarját, közbe
meg rejtelmes, maliciózus mosoly jelent meg ajkán.</p>
<p>Nekem elég volt a leckéből; másnap nem mentem el a szép
asszonyhoz. Nagy meglepetésemre a báró fölkeresett a verandán. Azt
hittem, hogy provokálni fog. <span class="pagenum"><a name=
"Page_204" id="Page_204">-204-</a></span></p>
<p>– Jóval idősebb vagyok önnél, – mondta, – meg fogja tehát
engedni, hogy ezentúl tegezzük egymást?</p>
<p>Meg voltam döbbenve, meg voltam indulva. Összekoccintottuk
poharainkat és kezet fogtunk; Rébusz báró egy finom, gúnyos mosolyt
harapott el…</p>
<p>Szinte megijedtem, amikor a báró másnap megint fölkeresett és
mézédes mosolyával így szólt hozzám:</p>
<p>– Kedves Tamás barátom, egy nagy szolgálatot kérnék tőled. A
báróné délután föl akar menni a Haramia-kúthoz, én azonban nem
kisérhetem el, mivel fontos dolgaim vannak. Nem fogod tőle
megtagadni lovagi szolgálatodat?</p>
<p>Bántott az a különös mosoly és zavartan dadogtam valamit.</p>
<p>Délután a szép asszonyt fölkisértem a rengetegbe. Egyedül!
Utközben szóba hoztam előtte a férjét.</p>
<p>– Mintaférj! – mondta az asszony boldog mosollyal.</p>
<p>– Talán nem szereti a bárónét?</p>
<p>– Imád!</p>
<p>– Akkor nem értem különös modorát…</p>
<p>– Nem érti Rébuszt, mert rendkivüli ember… Önök, közönséges
férfiak, vagy bolond módon féltékenyek, vagy sértő módon
közömbösek. Rébusz sem az egyik, sem a másik. Rébusz mindig olyan,
amilyennek <span class="pagenum"><a name="Page_205" id=
"Page_205">-205-</a></span> akarom… Ha akarom: lángol, – ha akarom:
jéghideg… Szóval: mintaférj!</p>
<p>A kirándulás különben végzetes volt reám nézve, mivel útközben
összetalálkoztunk Horthay Jancsival. Ez a cigányarcu, elbizakodott
verekedő, tolakodó módon hozzánk szegődött és mivel azzal akartam
megbüntetni, hogy nem mutattam be az asszonynak, maga mutatta be
magát.</p>
<p>Rébusz báróné ekkor nem úgy viselkedett, amint a legendi comme
il faut-társaság tagjának viselkednie kellett volna, hanem kezet
fogott Horthayval, sőt nevetve kijelentette, hogy már sok rosszat
hallott felőle. Mikor az út felén voltunk, úgy vettem észre, hogy
fölösleges vagyok, a báróné szívesebben hallgatta Hortay
impertinenciáit, mint az én elmés bókjaimat…</p>
<p>E naptól kezdve minden megváltozott. A szép asszony nem törődött
többet velem, hanem botrányos módon udvaroltatott magának Horthay
Jancsival, magam pedig arra fanyalodtam, hogy a báró és a nénik
hűséges kisérője lettem. Az egész fürdő a nyelvére vette a bárónét,
csak a nénik – kiket Rébusz kitartó udvarlással lekenyerezett –
keltek szenvedélyesen az asszony védelmére.</p>
<p>Sehogysem tudtam megérteni Rébusz báró viselkedését. Nemcsak,
hogy eltűrte, de egyenesen pártfogása alá vette Horthayt. Néha
dühbe jöttem, néha szólni akartam a bárónak, hogy ez nem lovagias
férjhez <span class="pagenum"><a name="Page_206" id=
"Page_206">-206-</a></span> illő eljárás. Neki kötelessége volna
párbajra kényszeríteni Horthayt, – én a magam részéről szívesen
szekundálnék neki… A báró azonban ehelyett pertu lett
Horthayval!</p>
<p>Délutánonkint néha együtt ültünk a verandán. A báró ilyenkor
meglehetősen szűkszavu volt, nyugodtan szivarozott és mereven
bámult a leáldozó napba, amely piros tűzpontokat rajzolt a szemére.
Ilyenkor hosszan el-elnéztem különös hideg arcát, s néha
megdöbbenve vettem észre, hogy valami démoni káröröm kifejezése
torzítja el… Ha aztán megérezte a kutató pillantásomat, zavartan
köhögött, mint akit tetten értek.</p>
<p>Szent István napján történt, hogy a báróné Horthay Jancsi és
egyik comme il faut nagynéném kiséretében – aki a báróék iránti
rajongásból már elefántszerepekre is vállalkozott – fölrándult a
hegyekbe.</p>
<p>A báró nem tartott velük. Délben összetalálkoztam vele a
parkban; sápadt volt, mintha rosszul érezné magát és nyugtalanul
tudakozódott a felesége után.</p>
<p>– A báróné megigérte nekem, hogy délig visszajön. Fontos dolgunk
van egymással. Csak nem feledkezett meg rólam.</p>
<p>Nem ebédelt, hanem fel-alá járt a parkban. Én a verandáról
néztem és meghökkenve vettem észre, hogy a délceg férfi – akinek
minden mozdulata különben oly kimért, mintha óraműre járna – meg
van törve és nehézkesen, szinte zökkenve jár. <span class=
"pagenum"><a name="Page_207" id="Page_207">-207-</a></span></p>
<p>Délután egy parasztlegénnyel levelet küldött a felesége után. A
legény alkonyatkor visszajött és visszahozta a levelet: az
erdőkerülőktől hallotta, hogy a társaság a cseppkőbarlang felé
került.</p>
<p>A báró ekkor már ijesztően sápadt volt.</p>
<p>– Talán mennél föl a lakásodra? – kérdeztem résztvevően.</p>
<p>– Igen – a la – lakásomra…</p>
<p>Dadogott! Karonfogva vezettem a lakás felé, már alig tudott a
lábán állani. Mikor a fogadóba értünk, odakünn elsütötték a
szentistvánnapi tűzijátékot és a cselédség kirohant a kertbe.
Nehezen vonszoltam föl a lépcsőn, merev karja ólomsúllyal
nehezedett a vállamra.</p>
<p>– Bátorság, szegény barátom! Bátorság!</p>
<p>– Bá-bá-bá…</p>
<p>A merev arcot az a démoni káröröm torzította el… Az emeleten nem
győztem tovább… Nekitámasztottam a korlátnak, hogy segítségért
menjek… Alig eresztem el, amikor mereven, mint egy seprünyél,
elvágódott, keresztülbukfencezett a korláton és pokoli
dörömböléssel, fejjel lezuhant a lépcsőház kövezetére… Egy
pillanatig sóbálvánnyá dermedve állottam, aztán levágtattam a
lépcsőn… A báró ott feküdt félszegen, kicsavart kezekkel, betört
koponyával… Irtóztató látvány volt! Kezeimet tördelve borultam
mellette térdre, és ekkor láttam, hogy a széthasadt fejből apró
<span class="pagenum"><a name="Page_208" id=
"Page_208">-208-</a></span> rézkerekek, acélrugók és ezüst hengerek
hullanak ki… A báró feje papirmaséból való volt!</p>
<p>Elképzelhetik meglepetésemet és szégyenemet! Én tehát egy
közönséges automatával voltam pertu! A mi társaságunk, a comme il
faut-társaság fényes gavallérja ostoba masina volt! Most már
értettem a mintaférj különös magaviseletét!</p>
<p>Első gondolatom az volt, hogy a dolgot el kell simítani… Ha
megtudja a nem comme il faut-k hada, nevetséges és óriási botrány
lesz belőle…</p>
<p>Átnyaláboltam Rébusz bárót mint egy lisztes-zsákot és nyögve
fölvittem a lakására. Odakünn azalatt rakéták puffogtak és tüzes
napok sisteregtek… Mikor odadobtam a terhemet a diványra,
észrevettem arcán a démoni káröröm megfagyott mosolyát. Óh, most
már tudtam, miért röhögött mindig ez a maliciózus masina: mulatott
rajtam, aki őt úrnak néztem!</p>
<p>E pillanatban berohant a báróné.</p>
<p>– A férjem! – kiáltotta.</p>
<p>Egy rémült pillantást vetett a báróra, majd zokogva borult le
reá.</p>
<p>– Óh, Rébusz, Rébusz, hogy megfeledkeztem rólad!</p>
<p>Remegő kezekkel tépte föl Rébusz nyakán az inget, aztán egy
kulcsot vett ki kebléből és felhúzta, mint egy órát, elálló
lélegzettel várva aztán a hatást.</p>
<p>A báró ekkor megmozdult. Tágra nyitotta a szemét, <span class=
"pagenum"><a name="Page_209" id="Page_209">-209-</a></span> dühösen
hadarva mondta: Brrrrrrr! Aztán visszahanyatlott a diványra – vége
volt!</p>
<p>– Meghalt! – zokogta az özvegy.</p>
<p>– Elromlott! – mondtam.</p>
<p>Az asszony kétségbeesetten vetette magát a földre és zokogva
tépte a haját.</p>
<p>– Háromszázezer forintomba volt és most oda van: És ennek én
vagyok az oka! Egy évben egyszer kellett volna csak fölhúzni és én
rossz asszony még azt is elmulasztottam!</p>
<p>Fájdalma megindító volt, vígasztalni akartam és gyöngéden
mondtam neki:</p>
<p>– De Katica, hiszen ön vehet magának másikat! A viszonyai
megengedik.</p>
<p>Az asszony tovább zokogott.</p>
<p>– Igen, vehetek magamnak, de ki tudja, milyen lesz az a másik?
Hátha olyan lesz, aki öklével üti az asztalt és azt mondja: No, még
egy makk! No, még egy makk! Vagy olyan, aki lenyeli a bort és a
pálinkát és a szobaleányok után futkos! Ilyen tökéletes férjet nem
kapok többet. Rébusz mintaférj volt!</p>
<p class="center">*</p>
<p>Tamás bácsi befejezte az elbeszélését, aztán levonta belőle a
tanulságot.</p>
<p>– Ime, ezt az egy mintaférjet ismertem életemben. Tökéletes
szerkezetü férj volt és az ezüstlakodalma <span class=
"pagenum"><a name="Page_210" id="Page_210">-210-</a></span> napján
bizonyára még úgy működött volna, mint az eljegyzés napján – ha az
asszony minden esztendőben egyszer fölhúzta volna. Hanem az asszony
még ezt a fáradságot is sajnálta tőle. Mert olyan az asszony, hogy
a házsártos férjének lehúzza mindennap a csizmáját is, hanem a
béketűrő férje kedveért – no de hagyjuk ezt! <span class=
"pagenum"><a name="Page_211" id="Page_211">-211-</a></span></p>
<div class="chapter">
<h2>Donna Sol.</h2>
</div>
<p>Donna Sol!</p>
<p>Oly könnyen írom le ezt a nevet, pedig ha arra a fölséges,
titokzatos és félelmetes fogalomra gondolok, amelyet megjelöl,
szomorúság fog el. Olyan hatással van reám, mint a Halál, az Élet,
az Örökkévalóság rejtelmes fogalma.</p>
<p>Sohasem láttam Donna Sol-t a tulajdon szememmel és hálát adok
Istenemnek, hogy nem láttam. Csak a tükörképe villant föl előttem
egy pillanatra és az is majd hogy meg nem vakított.</p>
<p>Mert emlékszem egy szegény, szegény tükörre, amely észrevétlenül
ott függött valamelyik klub dohányzójának sarkában. A végzet úgy
akarta, hogy Donna Sol ragyogó alakja egyszer a tükör elé lépett és
a tükör ekkor maga is ragyogni kezdett, vakítóan, mint egy égitest.
Aztán elvesztette a fényét örökre és én <span class=
"pagenum"><a name="Page_212" id="Page_212">-212-</a></span>
megvakult cserepeit viszontláttam – a bolondok házában.</p>
<p>Nemrégiben történt, hogy a következő levelet kaptam:</p>
<div class="blockquot">
<p class="i2">Kedves barátom!</p>
<p>Nem tudom, nem vagyok-e szerénytelen, ha azt hiszem, hogy
futólagos ismeretségünk alatt némi rokonszenvet mutattál irántam.
Ha nem csalódom föltevésemben, akkor légy szíves holnap 3–4 óra
közt mostani szállásomon fölkeresni. E kérésem teljesítésétől talán
boldogságom és életem függ. Lakom a Forgách-féle gyógyító
intézetben.</p>
<p class="right"><i>Litvay.</i></p>
</div>
<p>Megdöbbenve tettem le a levelet… A Forgách-féle intézet
idegbetegek számára – bolondok háza. Sejtelmem sem volt eddig róla,
hogy a szegény Litvay ott van, és nem tudtam elképzelni, hogyan
került oda. Tegeztük ugyan egymást és én valaha barátomnak
neveztem, de azért alig tudtam róla egyebet, mint hogy jó fiu és
hogy szeret jó szivarokat szívni. Az én szememben az maradt a
legjellemzőbb tulajdonsága, hogy hivatott, szakértő, mondhatnám
született dohányos volt.</p>
<p>Mert nem minden dohányos ilyen. A legtöbb ember <span class=
"pagenum"><a name="Page_213" id="Page_213">-213-</a></span> értelem
és érzés nélkül füstöl, a legtöbbnél a dohányzás csak a fiatalkori
vásottság folytatása. Vannak türelmetlen és rosszizlésü emberek,
akik a fogukkal harapják le a szivar végét, az ujjaikkal
megrepesztik a dohánylevelet és a hamut az asztal sarkához verik.
Sőt vannak emberek, akik cigaretta-papirossal ragasztják körül a
szivart… És dühbe jönnek a barbárok, ha az elkínzott szivar
oldalvást ég és megmarja a nyelvüket!</p>
<p>Az én Litvay barátom hivatott dohányzó volt, akinek a fogai közt
a legrosszabb szivar is jól égett, valamint Paganini kezében a
leghitványabb hegedü is szépen szólt. Ő rendszert hozott a
szivarozásba és élvezetté nemesítette a rossz szokást. Különben
szelid, hallgatag és intelligens arcu fiu volt, aki azelőtt fél
éjszakán át ott ült a klubbeli dohányzó hintaszékén, vastag
havannájából szakadatlanul kékes felleget eregetve a plafond
felé.</p>
<p>Nemrégiben feltünt nekem, hogy a Litvay hintaszéke üresen áll a
dohányzóban. Kérdést intéztem a komornyikhoz.</p>
<p>– Litvay nagyságos úr már jó ideje, hogy nem jár ide… Van már
egy féléve… Azt hiszem, betegeskedik…</p>
<p>Sajnálkoztam a szegény fiun, aztán megfeledkeztem róla. A levele
megint emlékembe idézte.</p>
<p>Másnap kisiettem a Forgács-intézetbe. Nem szivesen <span class=
"pagenum"><a name="Page_214" id="Page_214">-214-</a></span> járok
ilyen helyen, mert mindig kellemetlen módon eszembe jut az önkéntes
mentők maliciózus jeligéje: Mindnyájunkat érhet baleset.</p>
<p>Az intézet jóizlésü nyaralóstílusban épült ház, lombos kert
közepén. A főorvos szivesen fogadott és a kerti pavillonba
kalauzolt.</p>
<p>– Ott fogja találni a beteget. Nem kell tartania semmitől, mert
szelid beteg… Tényleg ott találtam Litvayt.</p>
<p>Vászonruha volt rajta és szalmakalap a fején. Mosolyogva jött
felém és kezet nyujtott. Az arcán nem látszott semmi változás, csak
a szürke szemének volt valami bánatos, ködös tekintete, mintha
finom szivarfüst kavarogna a pupillája előtt.</p>
<p>– Vártalak, – mondta. – Köszönöm, hogy eljöttél.</p>
<p>Leültünk és én ösztönszerűen kivettem a szivartárcámat.</p>
<p>– Rágyújtasz? – kérdeztem.</p>
<p>– Köszönöm, nem! És ha meg tudod állani, arra kérnélek, hogy te
se gyújts rá, mert nem szenvedhetem a dohányfüstöt…</p>
<p>Kevés gondolkozás után elmondta, hogy miért hivatott.</p>
<p>– Kissé hosszadalmas leszek, de ha rövidebbre fognám, attól
kellene tartanom, hogy nem értesz meg. <span class=
"pagenum"><a name="Page_215" id="Page_215">-215-</a></span></p>
<p>– Hallottad már hírét a kubai Detmol-cégnek? Alkalmasint nem,
mert Detmol, aki a szivargyárosok királya, csak néhány angol
klubnak és egypár udvarnak szállít… Nemrégiben megesett, hogy
Detmol kubai ültetvényein oly remek dohány termett, amelyhez
foghatóról nem tudnak a szakértők. Az időjárás különös
konstellációjának volt köszönhető ez a termés és meglehet, hogy
ezek a konstellációk a világ végéig sohasem fognak többet így
bekövetkezni. Az öreg Detmol ekkor kiválogatott a termésből egy
tucat dohánylevelet és sajátkezüleg készített két szivart, azzal az
utánozhatatlan művészettel, amelyet soha senki sem fog tőle
eltanulni.</p>
<p>Detmol később bevallotta, hogy amikor ezt a két szivart
megteremtette, felülmulta önmagát. Az egyiket elkeresztelte Donna
Sol-nak, a másikat Luná-nak.</p>
<p>E szivarok értéke nem is fejezhető ki pénzben. Laikus ember nem
tud magának fogalmat alkotni róluk. Némileg mégis meg fogsz érteni,
ha azt mondom, hogy ami Shakespeare volt az írók közt, Nagy Sándor
a hódítók közt, Paganini a hegedüsök közt, ami a Mont-Blanc a
hegyek közt, Páris a városok közt, ami a nap és a hold az égi
testek közt, az volt a Sol és Luna a szivarok közt.</p>
<p>Tavaly hallottam először e szivarokról, amikor az egész sajtót
bejárta a hír, hogy Detmoltól, aki Nizzában töltötte a telet,
ellopták a szivarok két királynőjét. <span class="pagenum"><a name=
"Page_216" id="Page_216">-216-</a></span> Az öreg nagy díjat tűzött
ki a tolvaj kézrekerítőjének, de eredmény nélkül.</p>
<p>Már a nyáron történt, hogy valami szívességet tettem egy a
versenyre ide rándult angol trainernek. A trainer akkor egy szivart
hozott nekem hálája jeléül.</p>
<p>– Tudom, hogy ön szereti a jó szivart és ha nem sérteném meg
vele, fölajánlanék egyet… Azt hiszem, nagyon különös lehet… Egy
jockeytől kaptam, nem tudom, hogy ő honnan szerezhette…</p>
<p>A szivar lepecsételt, vastag üvegcsőbe volt zárva, a derekán
átkötött selyemszalagon e szót olvastam: Luna!</p>
<p>Térdeim inogni kezdtek, a hajam égnek meredt. Luna, a szivarok
Shakespeare-ja, a szivarok Mont-Blanc-ja, a szivarok égiteste, a
kezem közt volt…</p>
<p>Elszívtam Luná-t.</p>
<p>Előbb egy heti diétát tartottam, aztán a kaszinó egy külön
szobájában egyedül megvacsoráztam, megittam egy csésze fekete kávét
és rágyujtottam Luna-ra. Vagy tíz szippantást tettem. Nem írhatom
le, hogy mit éreztem. Valami nagy lelki megnyugvást éreztem,
fizikai jóléttel párosulva. Boldog voltam, büszke és nyugodt;
megnemesültem, megtisztultam… Szerettem volna, ha a világ most
megakadna és minden úgy maradna, amint van. Ne lenne se tél, se
nyár, se éjszaka, se nappal és én itt ülhetnék mindig egyedül a
különszobában és az idők végtelenségén át szívhatnám Luná-t…
<span class="pagenum"><a name="Page_217" id=
"Page_217">-217-</a></span></p>
<p>Mondom: vagy tíz szippantást tehettem. Ekkor valami rettenetes
csörömpölés riasztott föl ábrándozásomból… A szolga az ölembe
ejtett egy csomó tányért… Felugrottam a helyemről és Luna kiesett a
kezemből… Rémülten kaptam utána, de már késő volt: a szolga
rátaposott a cipője sarkával… Ott vergődött a cipő sarka alatt,
fájdalmasan sercegve, összetiporva, szétmállva, megölve,
megbecstelenítve…</p>
<p>Litvay e szavak után elhallgatott és két tenyerébe rejtette
arcát. Később megemberelte magát és szomoru, de nyugodt hangon
folytatta.</p>
<p>– Ha végigszívhattam volna Luna-t, most nem volna semmi bajom. A
lelkivilágom egy tökéletes emlékkel gazdagodott volna és az
élvezőképességem skálája óriás módon megnövekedett volna. Jobb,
bölcsebb és boldogabb ember volnék ma. Igy azonban csak egy
rettenetes diszakkord emléke él bennem, amely folyton vad rezgésben
tartja idegeimet. Mintha télen a meleg ágyból vízbe dobnának és
mintha ráadásul ezer kés hegyével nyikorogva végigszántanának ezer
porcellántányéron… Ez a félelmetes zürzavar idegeimben meg fog
ölni, ha nem segítesz rajtam…</p>
<p>– És hogyan segíthetnék rajtad? – kérdeztem elcsodálkozva.</p>
<p>A beteg hosszan tekintett rám, a szemeiben csodálatos tűz
égett.</p>
<p>– Ha megszerzed nekem Sol-t. Mert, meglehet, <span class=
"pagenum"><a name="Page_218" id="Page_218">-218-</a></span> hogy
az, aki ellopta, nem szívta még el. Keresd, kutasd, köröztesd a
lapokban… Csak Sol tudná velem elfeledtetni Luná-t. Ő még dicsőbb,
még fenségesebb, még magasztosabb az ikertestvérénél… Ő, csak ő
adhatja nekem vissza a békét és a boldogságot…</p>
<p>– Talán megpróbálnád másféle szivarral? – szóltam, a zsebemben
levő magyar királyiak után nyulva.</p>
<p>– Nem! – kiáltotta dühösen a beteg. – Utálok, megvetek minden
szivart, csak Sol-t akarom, Sol-t!</p>
<p>A főorvos hozzánk lépett és egy sokat mondó pillantást vetett
rám; én sietve búcsuztam el a betegtől. Előbb megigértem neki, hogy
keresni fogom a szivarok királynőjét és ha megtalálom, elhozom
neki.</p>
<p>A kert kapujában még egyszer visszafordultam. A beteg fölemelte
két karját a verőfényes ég felé.</p>
<p>– Sol-t akarom! Hozzátok nekem Sol-t!</p>
<p>Elszomorodva értem ki az utcára és elhatároztam, hogy nem
törődöm Sol-lal. Minek is? Ha megszerezhetném Litvaynak, ami pedig
nem valószinű, tiz perc alatt mégis elfüstölné. Boldogság ez? Ámbár
– ha így vesszük – amit más emberek boldogságnak neveznek, az néha
még annyi ideig sem ég, mint egy jóféle szivar… <span class=
"pagenum"><a name="Page_219" id="Page_219">-219-</a></span></p>
<div class="chapter">
<h2>TARTALOM.</h2>
</div>
<ul class="TOC">
<li>Sziriusz <span class="ralign"><a href=
"#Page_5">5</a></span></li>
<li>A láp virága <span class="ralign"><a href=
"#Page_78">78</a></span></li>
<li>Báró Rébusz <span class="ralign"><a href=
"#Page_196">196</a></span></li>
<li>Donna Sol <span class="ralign"><a href=
"#Page_211">211</a></span></li>
</ul>
<hr class="chap" />
<div style='text-align:center'>*** END OF THE PROJECT GUTENBERG EBOOK 75194 ***</div>
</body>
</html>

